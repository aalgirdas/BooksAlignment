
Franz Kafka.


PILIS.




K. atvyko vėlai vakare. Kaimas glūdėjo giliai po sniegu. Pilies kalno nebuvo matyti. Rūkas ir tamsa gaubė jį, net menkiausias šviesos spindulėlis nerodė ten esant didelę pilį. K. ilgai stovėjo ant medinio tiltuko, vedančio nuo vieškelio į kaimą, ir žvelgė aukštyn į tariamą tuštumą.
Paskui leidosi ieškoti nakvynės; užeigos namuose žmonės dar nemiegojo, šeimininkas, teisybė, neturėjo išnuomojamo kambario, tačiau, vėlyvo svečio nustebintas ir išmuštas iš vėžių, pareiškė Įeisiąs K. permiegoti ant šiaudų čiužinio užeigos salėje. K. sutiko. Keli ūkininkai dar tebegėrė alų, tačiau jis su niekuo nenorėjo šnekėtis, pats atsinešė nuo aukšto čiužinį ir atsigulė netoli krosnies. Buvo šilta, ūkininkai netriukšmavo, valandžiukę K. dar stebėjo juos pavargusiom akim, paskui užmigo.
Bet netrukus buvo pažadintas. Kažkoks jaunuolis, miestiškai apsidaręs, su aktoriaus veidu, siaurų akių, vešlių antakių, drauge su šeimininku stovėjo greta jo. Ūkininkai irgi dar tebebuvo čia pat, vienas kitas net krėslą apgręžęs, kad geriau viską girdėtų ir matytų. Jaunuolis labai mandagiai atsiprašė pažadinęs K., prisistatė esąs pilies kašteliono sūnus, o paskui tarė:
— Šis kaimas — pilies nuosavybė, kas čia gyvena ar nakvoja, gyvena ar nakvoja lyg ir pilyje. Ir niekam nevalia to daryti be grafo leidimo. O tamsta tokio leidimo neturi ar bent neparodei.
K. pasikėlė pusiausėda, ranka susiglostė plaukus, pažvelgė iš apačios į aplinkinius ir pasakė:
— Į kokį kaimą aš būsiu užklydęs? Argi čia esama pilies?
— Žinoma,— iš reto atsakė jaunuolis, o vienas kitas ūkininkas pakraipė galvą dėl tokių K. žodžių.— Pono grafo Vestvesto pilis.

— Ir nakvynei reikalingas leidimas? — paklausė K., lyg norėdamas įsitikinti, kad nebus vien sapne girdėjęs ką tik pranešto dalyko.
— Leidimas reikalingas,— pasigirdo atsakymas, o paskui jaunuolis, aiškiai šaipydamasis iš K., atkišo ranką ir kreipėsi į šeimininką ir užeigos svečius: — O gal kartais leidimas nereikalingas?
— Tada, vadinasi, teks eiti ir paprašyti leidimo,— žiovaudamas pasakė K. ir nusimetė antklodę, lyg rengdamasis keltis.
— Kieno gi? — paklausė jaunuolis.
— Pono grafo Vestvęsto,— atsakė K.,— kas gi daugiau man belieka?
— Dabar, vidurnaktį, prašyti pono grafo leidimo? — sušuko jaunuolis, žingteldamas atatupstas.
— Ar tai neįmanoma? — abejingai paklausė K.— Tai kam tada tamsta mane žadinai?
Dabar jaunuolio kantrybė trūko.
— Tai valkata! — suriko jis.— Reikalauju gerbti grafo tarnautoją. Pažadinau tamstą, nes turiu tamstai pranešti, kad privalai tučtuojau palikti grafo valdas.
— Užteks tų pokštų,— pabrėžtinai tyliai pasakė K. guldamasis ir užsitraukdamas antklodę.— Tamsta, jaunuoli, gana įžūlus ir man rytoj dar teks pasikalbėti apie paties elgesį. Šeimininkai ir anie va ponai paliudys, jeigu tik man apskritai prireiks liudininkų. O šiaip tebus tamstai pasakyta, kad esu grafo pašauktas matininkas. Mano parankiniai su instrumentais atvažiuos rytoj vežimu. O aš nepanorau atsisakyti žygio per sniegą, bet, deja, kelissyk išklydau iš kelio ir todėl taip sugaišau. Ir be tamstos pamokymų pats žinojau, kad dabar jau per vėlu prisistatyti pilin. Todėl ir pasitenkinau šitokia nakvyne, kurią tamsta — itin švelniai kalbant — nemandagiai sutrukdei. Štai ir visi mano paaiškinimai. Labanakt, ponai.
Ir K. nusigręžė į krosnį.
— Matininkas? — išgirdo jis dvejonių kupiną klausimą už nugaros, o paskui stojo visuotinė tyla.
Tačiau jaunuolis greit susiorientavo ir balsu, kuris buvo ir pakankamai prislopintas, kad galėtų reikšti atodairą į miegantį K., ir pakankamai garsus, kad K. jį galėtų suprasti, tarė šeimininkui:
— Pasiteirausiu telefonu.
Kaip, nejaugi šiuose kaimo užeigos namuose net telefono esama? Puikiai įsitaisę. Šiuo atveju K. nustebo, o apskritai, beje, to ir buvo tikėjęsis. Pasirodė, kad telefonas įtaisytas bemaž viršum jo galvos,

per mieguistumą jis to visai nepastebėjo. Užsimanęs dabar skambinti, jaunuolis, kad ir kaip norėdamas, negalėjo nesutrikdyti K. miego, dabar tebuvo svarbu, ar K. reikėtų leisti jam skambinti, ir K. nusprendė leisti. Bet tuomet, žinoma, nebuvo prasmės apsimetinėti miegančiam, tad jis vėlei atsivertė aukštielninkas. Matė, kaip ūkininkai, nedrąsiai susibūrę krūvon, kažką tariasi, matininko atvykimas buvo nemenkas įvykis. Virtuvės durys atsivėrė, visą jų plotį užėmė stuomeninga šeimininkės figūra, šeimininkas pirštų galais prisiartino prie jos visko apsakyti. O tada prasidėjo pašnekesys telefonu. Kaštelionas miegojo, bet atsiliepė kašteliono padėjėjas, vienas iš kašteliono padėjėjų, kažkoks ponas Fricas. Jaunuolis, pasivadinęs Švarceriu, papasakojo radęs K., ketvirton dešimtin įžengusį vyriškį, smarkiai nuskarusį, ramiai miegantį ant šiaudų maišo, su mažute kuprinaite vietoj pagalvės, su gumbuota lazda po ranka. Taigi šis jam, žinoma, pasirodęs įtartinas, o kad šeimininkas aiškiai numojęs ranka į savo pareigas, tai jo, Švarcerio, pareiga buvusi viską išsiaiškinti. Pažadinimą, apklausą, pareigos diktuojamą grasinimą išvyti iš grafo valdų K. sutikęs didžiai nemaloningai, galbūt, kaip galų gale paaiškėję, tam ir būta pagrindo, mat jis sakąsis, kad esąs pono grafo pašauktas matininkas. Žinoma, bent jau formali pareiga esanti patikrinti šį tvirtinimą, todėl Švarceris ir prašąs poną Fricą pasiteirauti centrinėje kanceliarijoje, ar tokio matininko iš tikrųjų laukiama, ir atsakymą išsyk pranešti telefonu.
Tada stojo tyla, Fricas teiravosi kanceliarijoj, o čia buvo laukiama atsakymo. K. liko gulėti kaip gulėjęs, net negrįžtelėjo, iš pažiūros visai nesmalsavo, žvelgė tiesiai priešais save. Švarcerio pasakojimas, kuriame piktumas buvo sumišęs su atsargumu, leido jam susidaryti vaizdą apie tam tikrą diplomatinį pasirengimą, būdingą pilyje net tokiems menkiems žmogeliams kaip Švarceris. Uolumo jiems ten irgi nestigo; centrinė kanceliarija budėjo ir naktį. Ir, matyt, labai greitai davė atsakymą, nes Fricas štai jau ir paskambino. Pranešimas, tiesa, atrodė labai trumpas, nes įniršęs Švarceris tučtuojau sviedė ragelį.
— Ar aš nesakiau! — suriko jis.— Joks jis matininkas, paprastas melagis ir valkata, gal net blogiau.
Valandėlę K. manė, kad visi — Švarceris, kaimiečiai, šeimininkas su šeimininke — užgrius jį. Mėgindamas išsisukti bent nuo pirmojo puolimo, jis visas palindo po antklode. Bet čia vėl suskambėjo telefonas — šįsyk, rodės, net itin garsiai. Nors ir neįtikėtina buvo, kad

vėl būtų kalbama apie K., visi stabtelėjo, o Švarceris grįžo prie aparato. Išklausęs ten ilgoką pranešimą, jis paskui tyliai tarė:
— Vadinasi, klaida? Man labai nemalonu. Pats biuro viršininkas skambino? Keista, keista. Kaipgi man viską paaiškinti ponui matininkui?
K. sukluso. Vadinasi, pilis jį pakėlė į matininkus. Ši žinia, visų pirma, buvo jam nepalanki, nes rodė, kad pilyje apie jį žinoma visa, ko reikia, kad jėgų santykis ten pasvertas ir iššūkis su šypsena priimtas. Tačiau, kita vertus, ir palanki, nes, K. nuomone, tai buvo įrodymas, kad jis per menkai tevertinamas ir turės didesnę laisvę, negu galėjo iš pradžių tikėtis. Ir jeigu kas nors mano, kad tokiu, be abejo, dvasinį pranašumą reiškiančiu jo matininkystės pripažinimu pavyks visą laiką jį bauginti, tai tas smarkiai klysta; jį tik lengvas šiurpas nukrėtė, štai ir viskas.
Droviai artyn bežengiantį Švarcerį K. mostu nuginė šalin; kad ir labai prašomas, atsisakė persikraustyti į šeimininko kambarį, priėmė iš šeimininko tik taurelę prieš miegą, iš šeimininkės — praustuvą ir muilą su rankšluosčiu; jam nė neteko reikalauti, kad salė būtų patuštinta, nes visi, gręžiodami šalin veidus, kad jis rytoj kartais jų neatpažintų, veržėsi pro duris laukan. Lempa buvo užgesinta, jam pagaliau duota ramybė. Ir jis kietai miegojo ligi pat ryto, tik vieną ar du kartus vos vos tesutrikdytas pro šalį šmėstelėjusių žiurkių.
Po pusryčių, už kuriuos, pasak šeimininko, kaip ir už visą K. išlaikymą, turėjo mokėti pilis, jis buvo išsyk beeinąs į kaimą. Bet kad šeimininkas, su kuriuo K., atsimindamas vakarykštį jo elgesį, ligi šiol tebuvo persimetęs vos keliais būtiniausiais žodžiais, visąlaik sukinėjosi aplinkui su nebyliu prašymu akyse, K. jo pasigailėjo ir pakvietė valandžiukę prisėsti šalia.
— Aš dar nepažįstu grafo,— tarė K.— Girdėjau, kad už gerą darbą jis gerai moka. Ar teisybė? Jeigu jau, kaip kad aš, taip toli nuklysti nuo žmonos ir vaikų, tai norisi šį bei tą ir parsinešti namo.
— Šiuo požiūriu ponui nėra ko rūpintis, nesu girdėjęs, kad kas skųstųsi blogu atlyginimu.
— Ką gi,— tarė K.,— aš nesu iš droviųjų, net ir grafui galiu pasakyti, ką manau, bet taikiai su ponais susitarti, žinia, kur kas geriau.
Šeimininkas gunksojo priešais K. ant palangės kraščiuko, nedrįsdamas patogiau atsisėsti, ir nenuleido nuo K. didelių rudų baikščių akių. Iš pradžių pats gretinosi prie K., o dabar, rodės, visų labiausiai

troško pasprukti. Gal bijojo, kad K. nepradėtų klausinėti apie grafą? Gal bijojo, kad „ponas“, kokiu jis laikė K., yra nepatikimas? Reikėjo nusukti jo mintis kiton pusėn. K. pažvelgė į laikrodį ir pasakė:
— Netrukus atvyks mano parankiniai, ar galėsi juos čia priglausti?
— Žinoma, pone,— atsakė šeimininkas,— bet ar jie gyvens ne pilyje su tavim?
Negi jis taip lengvai ir mielai atsisako lankytojų, o ypač K., kurį štai tiesiog primygtinai siunčia pilin?
— Tai dar nežinia,— atsakė K.,— pirma turiu išsiaiškinti, koks darbas man numatytas. Jeigu, pavyzdžiui, turėčiau dirbti čia, apačioje, tai protingiau būtų čia, apačioje, ir gyventi. Be to, numanau, kad gyvenimas viršuj, pilyje, nelabai man ir malonus būtų. Mėgstu visados būti laisvas.
— Tu dar nežinai, kas yra pilis,— tyliai tarė šeimininkas.
— Teisybė,— atsakė K.,— iš anksto negali spręsti. Kol kas juk apie pilį žinau tik tiek, kad ten moka išsirinkti tinkamą matininką. Gal esama ir kitų pranašumų.
Ir jis pakilo, norėdamas išvaduoti šeimininką, nesmagiai dėl jo pasijutus} ir neramiai kramtantį lūpas. Nelengva buvo pelnyti šito žmogaus pasitikėjimą.
Einant šalin, K. krito į akis ant sienos kabantis tamsus portretas tamsiuose rėmuose. Jau iš savojo guolio buvo jį pastebėjęs, bet iš tolo neįžvelgė smulkmenų ir manė, kad pats paveikslas iš rėmų išimtas ir matyti tik juodas užnugario įdėklas. Tačiau, kaip dabar pasirodė, tai vis dėlto buvo paveikslas, maždaug penkiasdešimtmečio vyro portretas ligi juosmens. Galvą vyriškis laikė taip žemai nusvarinęs ant krūtinės, kad akių beveik nebuvo matyti, o labiausiai ją, rodės, svarino aukšta, sunki kakta ir mėsinga, žemyn nukumpusi nosis. Barzda, dėl galvos padėties prispausta pasmakrėje, žemiau stirksojo atsikišusi. Kairė ranka su išskėstais pirštais buvo panirusi vešliuose plaukuose, bet pakelti galvos jau nebeįstengė.
— Kas čia toks? — paklausė K.— Grafas?
Jis stovėjo priešais portretą ir net neatsigręžė į šeimininką.
— Ne,— atsakė šeimininkas,— kaštelionas.
— Gražų kaštelioną turi pilis, nieko neprikiši,— tarė K.,— gaila tik, kad jo sūnus toks nevykęs.
— Ne,— pasakė šeimininkas, pasitempė K. žemyn prie savęs

ir sušnibždėjo jam į ausį: — Švarceris vakar pasigyrė, jo tėvas tik kašteliono padėjėjas, ir dar vienas iš paskutiniųjų.
Tą akimirką šeimininkas atrodė K. kaip mažas vaikas.
— Tai sukčius! — juokdamasis pasakė K., tačiau šeimininkas nenusijuokė drauge, tiktai pasakė:
— Jo tėvas irgi galingas.
— Eik jau! — tarė K.— Tu visus laikai galingais. Gal ir mane kartais?
— Tavęs,— droviai, bet rimtai atsakė šeimininkas,— aš nelaikau galingu.
— Vadinasi, turi gana gerą akį,— tarė K.,— mat aš, tarp mudviejų kalbant, iš tiesų nesu galingas. Ir dėl to, ko gero, ne mažiau už tave gerbiu galinguosius, tik nesu toks atviras kaip tu ir ne visada tai pripažįstu.
Ir K., norėdamas paguosti ir truputėlį pamaloninti šeimininką, švelniai paplekšnojo jam per skruostą. Dabar šis vis dėlto šyptelėjo. Tai buvo dar tikrai kone vaikas, putnaus veido, vos vos teprasika- lusia barzda. Kaipgi jis susidėjo su savo apkūnia, senyva pačia, kuri, atkišusi alkūnes toli į šalis, pro mažutį langelį buvo matyti betriūsianti gretimoje virtuvėje? Bet K. jau nebenorėjo daugiau varginti šeimininko, kad nenugintų nuo jo veido šiaip ne taip išviliotos šypsenos. Tad tiktai mostelėjo jam ranka, kad atidarytų duris, ir išėjo laukan, į gražų žiemos rytmetį.
Dabar vaiskiame ore jau aiškiai išvydo pilies apybraižas, dar labiau išryškintas visas formas atkartojančio, viską plonu sluoksniu dengiančio sniego. Beje, viršuje, ant kalno, sniego rodėsi kur kas mažiau nei čia, kaime, kur K. nė kiek ne lengviau kasėsi į priekį nei vakar vieškelyje. Čia sniegas siekė ligi trobelių langų, o vos vos aukštėliau slūgsojo ant žemų stogų, bet kalno viršūnėje visi siluetai kilo aukštyn lengvai ir nevaržomai, bent jau iš čia taip atrodė.
Apskritai pilis, išvysta čia iš tolo, atitiko K. lūkesčius. Tai buvo ne sena riterių tvirtovė ir ne koks naujoviškas prabangos statinys, o nemenka gyvenvietė, susidedanti iš kelių dviaukščių ir daugybės greta kits kito susispietusių žemų pastatų; nežinodamas, kad tai pilis, būtum galėjęs palaikyti ją miesteliu. K. išvydo tik vieną bokštą, ir negalėjo suprasti, ar tai gyvenamojo namo, ar bažnyčios dalis. Aplink bokštą skraidė varnų pulkai.
K. ėjo toliau, įsmeigęs akis į pilį, niekuo daugiau nesirūpindamas. Tačiau prisiartinus pilis jį nuvylė, tai vis dėlto buvo tik gana

skurdus miesteliukas, pristatytas kaimiškų namų, ypatingų nebent tuo, kad visi buvo mūriniai; bet dažai jau buvo seniai nusilaupę, o plytos atrodė pradėjusios trupėti. Vieną akimirką K. prisiminė savo gimtąjį miestelį: tasai nėmaž nebuvo prastesnis už šitą tariamą pilį. Jeigu K. būtų rūpėję tik pasižvalgyti, tai būtų buvę gaila tokio ilgo kelio, jis būtų daug protingiau padaręs, leisdamasis aplankyti savo senosios gimtinės, kur jau taip seniai neviešėjo. Mintyse ėmė lyginti gimtojo miestelio bažnyčios bokštą su šituo bokštu ant kalno. Anas bokštas, iš sykio, be dvejonių, ryžtingai smailėjantis į aukštį, plačiastogis, už- viršuotas raudonomis čerpėmis, žemiškas statinys — ką gi daugiau mes įstengiame pastatyti? — tačiau aukštesnės paskirties nei žema namų kupeta ir aiškesnių apybraižų nei blandi kasdienybė. O šitas štai bokštas ant kalno — vienintelis matomas,— kaip dabar paaiškėjo, gyvenamojo namo, galbūt pagrindinės pilies, bokštas, buvo nuobodus apskritas statinys, iš dalies maloningai pridengtas vijoklių, su mažučiais langeliais, dabar sužibusiais įsaulyje,— kažkodėl tai atrodė beprotiška,— lyg ir su kokia atbraila viršuje, kurios mūriniai dantys brėžė žydrame danguje netvirtą, nelygią, laužytą, lyg baugščios ar nerūpestingos vaiko rankos išvedžiotą liniją. Atrodė, tarytum koks paniurėlis gyventojas, visai pagrįstai turėjęs laikyti save užrakintą tolimiausiame namų kambaryje, būtų pralaužęs stogą ir atsikėlęs pasirodyti pasauliui.
Ir vėl K. sustojo, lyg stovėdamas turėtų daugiau jėgų svarstyti. Tačiau tuoj buvo sutrukdytas. Anapus kaimo bažnyčios, prie kurios jis stabtelėjo,— tiesą sakant, tai buvo tik koplyčia, praplatinta lyg daržinė, kad sutilptų parapijonys,— buvo mokykla. Tas žemas, ilgas pastatas, keistas laikinumo ir žilos senovės bruožų derinys, dunksojo pinučiais aptvertame sode, dabar pavirtusiame ištisa sniego plyne. Iš mokyklos kaip tik ėjo vaikai su mokytoju. Tiršta kupeta apgulę mokytoją, visi nenuleido nuo jo akių, plepėjo be paliovos iš visų pusių. K. visai neįstengė suprasti greitos jų šnekos. Mokytojas, jaunas vyriškis, žemas, siaurų pečių, labai tiesus, bet dėl to nė kiek nejuokingas, jau iš tolo pamatė K.; šis, beje, be vaikų grupelės, buvo vienintelis žmogus aplinkumoje. K., kaip prašalaitis, pasisveikino pirmas, juoba kad prieš jį buvo toks valdingas mažas žmogus.
— Labą dieną, ponas mokytojau,— pasakė jis.
Akimoju vaikai nutilo, ir šita ūmi tyla prieš jo atsakymą mokytojui, matyt, labai patiko.
— Tamsta apžiūrinėj! pilį? — paklausė mokytojas švelnesniu bal
su, negu K. tikėjosi, tačiau tokiu tonu, lyg nepritartų tam, ką K. daro.
— Taip,— atsakė K.,— esu prašalaitis šiose vietose, tik vakar vakare čia atsiradau.
— Tamstai pilis nepatinka? — skubiai paklausė mokytojas.
— Kaip? — truputėlį priblokštas pasitikrino K. ir pakartojo mokytojo klausimą nuosaikesne forma: — Ar man patinka pilis? Kodėl tamsta manai, kad man ji nepatinka?
— Nė vienam prašalaičiui ji nepatinka,— atsakė mokytojas.
Kad nelepteltų ko nereikia, K. pakeitė pokalbio temą ir paklausė:
— Tamsta tikriausiai pažįsti grafą?
— Ne,— atsakė mokytojas ir jau buvo benusigręžiąs.
Tačiau K. neatlyžo ir vėlei paklausė:
— Negali būti! Tamsta nepažįsti grafo?
— Kaipgi galėčiau jį pažinti? — tyliai pasakė mokytojas, o garsiai pridūrė prancūzų kalba: — Nepamiršk, tamsta, kad viską girdi nekalti vaikai.
Dabar K. nusprendė turįs teisę pasiteirauti:
— Ar negalėčiau kada nors pas tamstą, ponas mokytojau, užsukti? Gyvensiu čia ilgėliau, o jau dabar jaučiuosi truputį vienišas; prie kaimiečių nepritampu, o pily man, matyt, irgi ne vieta.
— Tarp kaimiečių ir pilies nėra didelio skirtumo,— tarė mokytojas.
— Galimas daiktas,— pasakė K.,— bet man nuo to nė kiek ne geriau. Ar galėčiau kada užsukti?
— Aš gyvenu Gulbių gatvėj pas mėsininką.
Tatai, žinia, buvo veikiau adreso pranešimas nei kvietimas, bet K. vis dėlto tarė:
— Gerai, aš užeisiu.
Mokytojas linktelėjo ir leidosi tolyn, lydimas išsyk vėl paleidusios gerkles vaikų kupetos. Netrukus jie pradingo staigiai žemyn nuvingiavusioje gatvelėje.
O K. jautėsi sutrikęs, pokalbis jį suerzino. Pirmą sykį nuo pat atvykimo pasijuto iš tikrųjų pavargęs. Iš pradžių rodėsi, kad tolimas kelias ligi šičia visai jo nenualsino, kaip ramiai jis žingsnis po žingsnio keliavo dienų dienas! O dabar štai, beje, visai ne laiku, pradėjo reikštis pernelyg didelių pastangų padariniai. Jis tiesiog negalėjo atsispirti pagundai ieškoti naujų pažinčių, tačiau kiekviena nauja

pažintis didino nuovargį. Jeigu jam su šiandienine savijauta pavyks prisiversti ir pratęsti pasivaikščiojimą bent ligi pilies vartų, bus daugiau negu gana.
Taigi jis vėlei leidosi pirmyn, bet kelias buvo tolimas. Mat gatvė, didžioji kaimo gatvė, nevedė į pilies kalną, ji vedė tik pačion kalno papėdėn, o paskui lyg tyčia suko į šoną, nei toldama nuo pilies, nei prie jos artėdama. K. vis laukė, kad gatvė štai pagaliau turi pasigręžė pilies pusėn, ir tiktai to laukdamas ėjo tolyn; greičiausiai dėl nuovargio nesiryžo tos gatvės palikti ir stebėjosi, kad kaimas toks ilgas, kad jam nėra galo, vis nauji mažučiai nameliai ir apgurgėję langai, ir sniegas, ir nė gyvos dvasios aplinkui; pagaliau tiesiog išsiveržė iš tos jį prirakinusios gatvės, jį priglaudė siauras skersgatvis, dar gilesnės pusnys; kilnoti klimpstančias kojas pasidarė tikrai sunkus darbas. K. išmušė prakaitas, staiga jis sustojo, nebeįstengdamas daugiau nė žingsnio žengti.
Bet juk jis nebuvo vienišas, dešinėje ir kairėje stovėjo kaimiečių trobelės. Suspaudęs gniūžtę, K. sviedė ją į vieną langą. Išsyk atsivėrė durys — pirmos atsivėrusios durys išilgai viso kelio per kaimą — ir pasirodė jose malonus ir paliegęs, pakreipęs į šalį galvą, senas kaimietis rudais kailinukais.
— Gal galėčiau valandžiukę užsukti pas tamstą? — tarė K.— Aš labai pavargau.
Nė nesiklausydamas, ką sako senis, jis su dėkingumu priėmė atkištą lentą, išsyk padėjusią jam išsikepurnėti iš pusnies, ir keliais žingsniais atsidūrė troboje.
Didžiulė troba, paskendusi prieblandoje. Iš lauko įėjęs, iš pradžių visai nieko negalėjai įžiūrėti. K. vos neatsitrenkė į skalbinių geldą, moters ranka jį suturėjo. Iš vieno kampo sklido daugybės vaikų riksmas. Iš kito kampo vertėsi dūmai,— ten buvo nebe prieblanda, o visiška tamsa. Dabar K. stovėjo lyg debesyse.
— Juk jis girtas,— pasakė kažkas.
— Kas tamsta per vienas? — šūktelėjo valdingas balsas, paskui, matyt, pasigręždamas senio pusėn.— Kam jį įsileidai? Argi galima įsileisti kiekvieną gatvės valkatą?
— Esu grafo matininkas,— pasakė K., šitaip mėgindamas pasiteisinti vis dar nematomiems trobos gyventojams.
— Ak, čia juk matininkas,— tarė moteriškas balsas, ir dabar jau stojo visiška tyla.
— Tamstos mane pažįstat? — paklausė K.

— Žinoma,— dar tarstelėjo tas pats balsas.
Atrodė, kad ta aplinkybė, jog K. čia pažįstamas, nėra jam palanki.
Pagaliau dūmai truputėlį išsisklaidė, ir K. galėjo pamažu susiorientuoti. Panašu buvo, kad čia atėjusi didžiojo skalbimo diena. Netoli durų buvo skalbiami skalbiniai. Tačiau dūmai pirma vertėsi iš kito kampo, kur rėčkoje, tokioje didžiulėje, kokios K. dar niekados nebuvo regėjęs,— ji prilygo maždaug dviem lovoms,— garuojančiam vandeny maudėsi du vyrai. Tačiau dar nuostabesnė, nors ir negalėjai aiškiai pasakyti, kuo ji nuostabi, buvo dešinioji kertė. Ten pro didžiulę angą, vienintelę galinėje trobos sienoje, matyt, iš kiemo krito blausi sniego šviesa, ir dėl to suknelė moters, pačioje kertės gilumoje alsiai pu- siaugula sėdinčios aukštame krėsle su ranktūriais, švytėjo lyg šilkinė. Ji maitino krūtimi kūdikį. Aplink ją žaidė keli vaikai, nesunku buvo įžvelgti, kad tai kaimiečių vaikai, tačiau moteris rodėsi ne jų luomo, nors liga ir nuovargis, žinia, ir kaimiečius sutaurina.
— Sėsk tamsta,— tarė vienas vyriškis, vešliabarzdis ir dar su ilgais nukarusiais ūsais, visąlaik šnopuojantis pravira burna; juokingai mostelėjęs ranka per rėčkos kraštą ir šilto vandens purslais aptaškęs visą K. veidą, vyriškis parodė į skrynią. Ant skrynios, tykiai sau snūduriuodamas, jau sėdėjo K. įsileidęs senis. K. buvo dėkingas, kad pagaliau gavo atsisėsti. Dabar jau niekas nebekreipė į jį dėmesio. Moteris prie skalbinių geldos, šviesiaplaukė, trykštanti jaunyste, tyliai niūniavo betriūsdama, vyrai pūškenosi ir sukiojosi rėčkoje, vaikai mėgino lįsti artyn, bet vis buvo nugenami šalin smarkių vandens purslų, neaplenkiančių ir paties K., moteris krėsle gulėjo lyg mirusi, įsmeigusi akis kažin kur į viršų, nežiūrėdama net į kūdikį prie savo krūties.
K. gana ilgai žvelgė į ją, į tą nekintamai gražų ir liūdną paveikslą, bet paskui, matyt, užmigo, nes vėliau, kai krūptelėjęs pakirdo, pašauktas garsiu balsu, jo galva gulėjo ant šalimais sėdinčio senio peties. Vyrai buvo jau išsimaudę — dabar ten, prižiūrimi šviesiaplaukės moters, pliuškenosi vaikai — ir apsirengę stovėjo priešais K. Pasirodė, kad rėksmingasis vešliabarzdis yra menkesnysis iš jų. Mat antrasis, ne aukštesnis už vešliabarzdį ir kur kas menkesne barzda, buvo tylus, lėtai mąstantis plataus stuomens ir plataus veido vyras; galvą jis laikė nulenktą.
— Ponas matininke,— tarė jis,— čia tamstai nevalia pasilikti. Atleisk tamsta, kad esu toks nemandagus.

— Aš nė nekėtinau pasilikti,— tarė K.— Norėjau tik trupučiuką atsipūsti. Atsipūčiau ir einu.
— Tamsta tikriausiai stebiesi, kad mes tokie nesvetingi,— pasakė vyras,— bet pas mus nėra svetingumo papročio, svečiai mums nereikalingi.
Snustelėjusį ir šiek tiek atsigavusį, pasidariusį šiek tiek atidesnį negu pirma, K. tokie atviri žodžiai nudžiugino. Jo judesiai tapo laisvesni, jis bakstelėjo lazda vienon, kiton vieton, prisiartino prie moteriškės krėsle, matė, beje, esąs ir ūgio didžiausio iš visų kambaryje.
— Žinoma,— tarė jis,— kam jums svečiai. Tačiau retsykiais čia vieno, čia kito, žiūrėk, ir prireikia, sakysim, manęs, matininko.
— Aš to nežinau,— iš lėto atsakė vyras,— jei tamsta buvai pašauktas, matyt, esi reikalingas, gal tai ir išimtis, bet mes, menki žmogeliai, laikomės taisyklės, prašom nesupykti ant mūsų.
— Ką jau ten, ką jau ten,— tarė K.— Turiu tik dėkoti tamstai — ir tamstai, ir visiems kitiems šių namų gyventojams.
Ir K., niekam to nesitikėjus, tiesiog vienu šuoliu apsigręžęs atsidūrė prieš moteriškę. Ši pažvelgė į K. nuilsusiomis žydromis akimis, permatoma šilko skarelė buvo užsismaukusi jai ligi pusiau kaktos, kūdikis miegojo prie jos krūties.
— Kas tu? — paklausė K.
O moteriškė su panieka — taip ir liko neaišku, ar ji bjaurisi K., ar savo pačios žodžiais — atsakė:
— Mergina iš pilies.
Visa tai truko tik vieną akimirką, vyrai čia pat pastvėrė K., vienas iš dešinės, kitas iš kairės, ir lyg nebūtų jokio kito būdo susitarti, tylėdami, tačiau iš visų jėgų nutempė jį prie durų. Seniui ta scena kažkodėl labai patiko, jis net ėmė katučių ploti. Skalbėja, prižiūrinti staiga pradėjusius pašėlusiai lalėti vaikus, irgi nusikvatojo.
O K. netrukus jau buvo skersgatvy; vyrai sergėjo jį, stovėdami tarpduryje. Ir vėlei snigo; vis dėlto atrodė truputį prašvitę. Vešlia- barzdis nekantraudamas riktelėjo:
— Kur ketini tamsta eiti? Šitas kelias į pilį, o šitas — į kaimą.
Jam K. nieko neatsakė, tačiau antrajam, kuris, tiesa, buvo pranašesnis, bet rodėsi sukalbamesnis, tarė:
— Kas esi tamsta? Kam turiu būti dėkingas už prieglobstį?
— Esu odminys Lazemanas,— pasigirdo atsakymas,— bet dėkoti tamstai niekam nereikia.

— Gerai,— tarė K.,— galbūt dar kada susitiksim.
— Nemanau,— pasakė vyras.
Tą akimirką vešliabarzdis, kilstelėjęs ranką, suriko:
— Sveikas, Artūrai, sveikas, Jeremijau!
K. apsigręžė; vadinasi, šiame kaime žmonės vis dėlto rodosi gatvėje! Nuo pilies pusės žengė du jauni vidutinio ūgio vyrukai, abu labai liekni, lyg gyte apgijusiais drabužiais, ir iš veido labai vienas į kitą panašūs. Veidai buvo tamsiai rudos spalvos, tačiau itin juodas smailias barzdeles vis tiek galėjai aiškiai įžvelgti. Nors ir tokiu keliu, juodu ėjo nuostabiai sparčiai, lieknos kojos ritmingai kilnojosi.
— Ko taip skubate? — riktelėjo vešliabarzdis.
Vyrukai ėjo nestabčiodami ir taip sparčiai, kad su jais tik riksmu galėjai susikalbėti.
— Su reikalais! — šūktelėjo juodu ir nusijuokė.
— O kur?
— Į užeigą.
— Ir aš ten einu! — ūmai garsiau už kitus sušuko K., labai trokšdamas, kad anuodu jį vestųsi drauge; pažintis su tais vyrukais, jam, tiesa, kažko gero nežadėjo, tačiau tai tikrai buvo geri, žvaliai nuteikiantys bendrakeleiviai. Vyrukai išgirdo K. šūksnį, tačiau tiktai linktelėjo ir beregint nutolo.
K. vis dar tebestovėjo sniege, nejausdamas jokio noro traukti kojos iš pusnies ir kiek toliau ją vėlei kišti į sniegą; odminys su savo draugu, patenkinti, kad pavyko galutinai išgrūsti K. gatvėn, iš lėto, vis dar žvilgčiodami į K., pro vos vos tepravertas duris pasitraukė į vidų, ir K. liko vienas sniegų apsupty. „Jeigu čia būčiau pakliuvęs atsitiktinai, o ne tyčia,— toptelėjo jam galvon,— jau būtų proga mažumą nusiminti“.
Staiga jam po kairei prasidarė mažas trobos langelis; uždarytas jis atrodė tamsiai mėlynas, galbūt nuo sniego atošvaisčių, ir buvo toks mažutėlis, kad, jam dabar prasivėrus, galėjai išvysti ne visą laukan žvelgiančiojo veidą, bet tik akis — senas, rudas akis.
— Anava kur jis stovi,— išgirdo K. drebantį moters balsą.
— Tai matininkas,— atsiliepė vyriškio balsas.
Paskui vyriškis priėjo prie lango ir paklausė tegul ir ne priešišku, bet vis dėlto tokiu balsu, lyg jam rūpėtų, kad gatvėje prie jo namų būtų tvarka:
— Ko tamsta lauki?
- Pakeleivingų rogių,— atsakė K.


— Čia nesulauksi rogių,— tarė vyriškis.— Čia niekas nevažinėja.
— Bet juk ši gatvė veda į pilį,— pamėgino ginčytis K.
— Vis tiek, vis tiek,— kone primygtinai tarė vyriškis,— čia niekas nevažinėja.
Tada abudu nutilo. Tačiau vyriškis, matyt, kažką vis dar svarstė, nes langą, pro kurį veržėsi dūmai, tebelaikė pravėręs.
— Prastas kelias,— pasakė K., mėgindamas jam padėti.
Bet vyriškis tiktai tarstelėjo:
— Teisybė.
Tačiau po valandėlės vis dėlto pridūrė:
— Jei nori, nuvešiu tamstą savo rogėmis.
— Prašau labai, nuvežk tamsta,— apsidžiaugė K.— O kiek už tai paprašysi?
— Nieko,— atsakė vyriškis.
K. labai nustebo.
— Juk tamsta esi matininkas,— paaiškino vyriškis,— ir priklausai piliai. O kur tamsta ketini važiuoti?
— Į pilį,— skubiai pasakė K.
— Tada nevešiu,— išsyk atsiliepė vyriškis.
— Juk aš priklausau piliai,— tarė K., pakartodamas paties vyriškio žodžius.
— Galbūt,— atžariai atsakė vyriškis.
— Tada nuvežk mane tamsta užeigon,— tarė K.
— Gerai,— atsiliepė vyriškis,— tuoj išvažiuoju su rogėmis.
Visas vyriškio elgesys, rodės, liudijo ne kokį ypatingą prielankumą, o veikiau tam tikrą labai savanaudišką, baikštų, kone pedantišką troškimą išgabenti K. kuo toliau nuo savo namų priedurio.
Kiemo vartai atsidarė, pasirodė suvargusio arkliuko tempiamos nedidelės rogės lengviems kroviniams vežioti, visai plokščios, be jokios sėdynės, o įkandin išniro ir vyriškis, sukumpęs, suvargęs, raišas, sulysusio, raudono, slogos užgulto veido, kuris rodėsi juo smulkesnis dėl to, kad visa galva buvo smarkiai apmuturiuota vilnoniu šaliku. Vyriškis aiškiai sirgo ir tik todėl išėjo laukan, kad reikėjo kaip nors išgabenti K. Šis pamėgino apie tai užsiminti, bet vyriškis numojo ranka. K. tik tiek sužinojo, kad tai vežėjas Gerštekeris, o šitas nepatogias roges jis paėmęs todėl, kad jos buvusios kaip tik parengtos; kitoms ištraukti būtų reikėję per daug laiko sugaišti.
— Sėskis tamsta,— tarė vyriškis, botagu mosteldamas rogių paskuigalio linkui.

— Sėsiuos šalia tamstos,— pasakė K.
— Aš eisiu pėsčias,— tarė Gerštekeris.
— Bet kodėl gi? — paklausė K.
— Aš eisiu pėsčias,— pakartojo Gerštekeris ir taip smarkiai užsikosėjo, kad turėjo kojomis įsispirti į sniegą, o rankomis įsikibti rogių krašto.
K. daugiau nieko nebesakė, atsisėdo rogių paskuigalin, kosulio priepuolis pamažėle praėjo, ir jie leidosi į kelią.
Pilis kalno viršūnėje, jau keistai sutemų apgaubta, vėlei tolo, nors K. buvo svajojęs dar šiandien ją pasiekti. Tačiau, lyg dar būtų buvę nuspręsta laikinai atsisveikinant duoti jam ženklą, tenai, džiugiai nubanguodamas, sugaudė varpas — varpas, bent akimirką suvirpinęs širdį, lyg jai grėstų — mat tas gaudesys buvo drauge ir skaudus — išsipildymas to, ko ji neryžtingai ilgėjosi. Bet netrukus didysis varpas nutilo, o suskambo silpnas, monotoniškas varpelis, galbūt dar ant kalno, o gal jau ir kaime. Tas tilindžiavimas, teisybė, labiau derėjo prie lėtos jų kelionės ir apgailėtino, bet nepermaldaujamo vežėjo.
— Klausyk,— sušuko staiga K., mat jie buvo jau prie bažnyčios, ligi užeigos liko nebetolimas kelias, ir K. galėjo šiek tiek surizikuoti,— niekaip negaliu atsistebėti, kad tu drįsti savo atsakomybe mane vežioti, argi tau galima?
Gerštekeris nekreipė dėmesio į jo žodžius ir ramiai sau žingsniavo greta arkliuko.
— Ei! — suriko K., subraukė nuo rogių gniūžtę sniego ir sviedė ją Gerštekeriui tiesiai į ausį.
Dabar šis sustojo ir atsigręžė; tačiau K., išvydęs jį dabar iš taip arti,— mat rogės dar šiek tiek pasislinko į priekį,— išvydęs tą sukumpusią, sakytumei sumaitotą povyzą, tą raudoną, nuvargusį, sulysusį veidą su Kažkodėl skirtingais skruostais, vienu lygiu, o kitu — įdubusiu, tą pražiotą, suklususią burną, kurioje tebuvo vos keli pavieniui stir- ksantys dantys,— išvydęs visa tai, K. turėjo pirma iš piktumo pasakytus žodžius pakartoti jau su užuojauta, tad pasiteiravo, ar Gerštekeris nebūsiąs nubaustas už tai, kad pavėžino K.
— Ko tu nori? — nieko nesuprasdamas paklausė Gerštekeris, tačiau, nė nelaukdamas atsakymo, suragino arkliuką, ir jie nuvažiavo tolyn.


Kai jie — K. suprato tai iš vieno gatvės vingio — beveik pasiekė užeigą, jo didžiai nuostabai buvo jau visai tamsu. Argi jis būtų taip ilgai pravaikščiojęs? Paties K. apskaičiavimu, tik vieną ar dvi valandas, o išėjo rytą ir valgyti nebuvo užsinorėjęs, ir dar juk ką tik aplinkui tvyrojo vienoda dienos šviesa, tik dabar stojo tamsybės. „Trumpos dienos, trumpos dienos“,— tarė jis pats sau ir žengė užeigos link.
Užeigos laiptukų viršuje dideliam K. džiaugsmui stovėjo ir iškeltu žibintu švietė jam kelią šeimininkas. Prabėgomis prisiminęs vežėją, K. stabtelėjo, kažkur tamsoje pasigirdo kosulys, ten vežėjas ir buvo. Ką gi, juk neilgai trukus vėl jį sutiks. Tik užkopęs viršun pas nuolankiai sveikinantį šeimininką, K. pastebėjo po vyrą abipus durų. Paėmęs žiburį šeimininkui iš rankos, jis apšvietė juodu; tai buvo tie patys vyrai, kuriuos jis pirmai sutiko ir kurie atsišaukė, pavadinti Artūru ir Jeremiju. Dabar jie atidavė pagarbą. Prisiminęs savo tarnybą kariuomenėje, tuos laimingus laikus, K. nusijuokė.
— Kas jūs? — paklausė jis, perbėgdamas akimis nuo vieno prie kito.
— Tamstos parankiniai,— atsakė tuodu.
— Tai parankiniai,— tyliu balsu pritarė ir šeimininkas.
— Negali būti! — tarė K.— Jūs — mano senieji parankiniai, kuriems aš liepiau atkeliauti man įkandin, kurių aš čia laukiu?
Tuodu patvirtino.
— Gerai,— pasakė K. po valandėlės,— gerai, kad atkakote. Beje,— pridūrė jis, dar valandėlę patylėjęs,— judu labai pavėlavote, labai jau aplaidus esat.
— Kelias buvo tolimas,— atsakė vienas.
— Kelias tolimas,— pakartojo K.,— bet juk aš sutikau judu einančius iš pilies.
— Taip,— atsakė anuodu, nieko daugiau neaiškindami.
— O kur jūsų instrumentai? — paklausė K.
— Mes jų neturim,— atsakė anuodu.
— Instrumentai, kuriuos judviem buvau patikėjęs,— tarė K.
— Mes jų neturim,— pakartojo anuodu.
— Ak, kas judu per žmonės! — pasakė K.— Ar bent nutuokiat ką nors apie žemės matavimus?
— Ne,— atsakė anuodu.

— Bet jeigu esat mano senieji parankiniai, tai turit nutuokti,— tarė K., stumdamas juodu pirma savęs vidun.
Paskui jie trise bemaž nekalbėdami sėdėjo ir gėrė alų prie mažo staliuko užeigos salėje, K. viduryje, parankiniai jam iš dešinės ir kairės. Šiaip tiktai vienas stalas buvo apsėstas kaimiečių, panašiai kaip ir praėjusį vakarą.
— Sunku su judviem,— tarė K., jau kelintąsyk lygindamas jųdviejų veidus,— kaipgi man judu atskirti? Juk skiriatės tik vardais, o šiaip esat panašūs vienas į kitą kaip...— Jis stabtelėjo, paskui nejučiomis pridūrė: — Šiaip esat panašūs vienas į kitą kaip žalčiai.
Anuodu nusijuokė.
— Šiaip mudu visi skiria,— pasakė jie lyg teisindamiesi.
— Tikiu,— tarė K.,— juk ir pats buvau liudininkas, bet dabar žiūriu vien savo akimis, o jomis negaliu judviejų atskirti. Todėl elgsiuosi su judviem kaip su vienu žmogum ir abu vadinsiu Artūru, juk taip vienas iš judviejų ir vadinasi. Ar tik ne tu? — paklausė K. vieną.
— Ne,— atsakė tas,— aš vadinuosi Jeremijas.
— Juk tai visai nesvarbu,— pasakė K.— Aš judu abu vadinsiu Artūru. Kai siųsiu kur nors Artūrą, eikit abu, kai liepsiu Artūrui ką nors padaryti, darykit abu, man dėl to, žinia, bus didelis nuostolis, nes negalėsiu judviejų panaudoti skirtingiems darbams, bet užtat ir nauda, nes už viską, kas bus judviem pavesta, atsakysit drauge. Man nerūpi, kaip judu dalinsitės darbą, tik neleisiu judviem versti bėdos kits kitam, man judu — vienas žmogus.
Anuodu valandžiukę pagalvojo ir tarė:
— Mums tai būtų labai nemalonu.
— Kur nebus,— atsakė K.,— žinoma, kad judviem turi būti nemalonu, bet taip jau bus.
Jau kuris laikas K. matė, kad vienas kaimietis slankioja aplink jų stalą; pagaliau šis ryžosi, priėjo prie vieno parankinio ir buvo kažką bešnibždąs jam į ausį.
— Atleisk tamsta,— tarė K.,, trenkdamas ranka per stalą ir stodamasis,— čia mano parankiniai, ir mes dabar tariamės. Niekam nevalia mūsų trukdyti.
— O, prašom, prašom,— baikščiai pasakė kaimietis, atatupsta traukdamasis prie savo draugų.
— Štai ką visų pirma įsidėmėkit,— tarė K., jau vėlei atsisėdęs.— Be mano leidimo judviem su niekuo nevalia kalbėtis. Aš čia prašalaitis, o jeigu judu esat mano senieji parankiniai, vadinasi — irgi prašalaičiai. Mes, trys prašalaičiai, turim tad laikytis drauge, duokit man rankas.
Pernelyg jau paslaugiai anuodu atkišo delnus.
— Nekaišiokit letenų,— paliepė K.— Bet mano įsakymas tebegalioja. Dabar eisiu miegoti ir judviem patariu eiti. Ir taip šiandien jau dykai praleidom visą darbo dieną, rytoj turim labai anksti kibti į darbą. Privalote surasti man roges kelionei į pilį ir šeštą valandą stovėti su jomis čia, prie užeigos.
— Gerai,— tarė vienas.
Bet kitas įsiterpė:
— Sakai „gerai“, nors žinai, kad tai neįmanoma.
— Tyliau,— tarė K.,— ar tik judu nepradedat skirtis vienas nuo kito.
Bet dabar jau pirmasis irgi pasakė:
— Jis tiesą sako, tai neįmanoma, be leidimo jokiam prašalaičiui nevalia į pilį.
— O kieno reikia prašyti leidimo?
— Nežinau, gal kašteliono.
— Tada paprašysim jo leidimo telefonu, tučtuojau skambinkit abu kaštelionui!
Abu nuskubėjo prie aparato, pasiprašė sujungiami — kaip juodu ten stumdėsi! Iš pažiūros buvo juokingai klusnūs — ir pasiteiravo, ar K. rytoj galįs su jais atvykti į pilį. „Ne!“, nuaidėjusį atsako vietoj, K. išgirdo net prie savo stalo. Tačiau atsakymas buvo išsamesnis, jis taip skambėjo: „Nei rytoj, nei kada kitą dieną“.
— Aš pats paskambinsiu,— tarė K. stodamasis.
Ligi šiol, išskyrus aną kaimietį, į K. ir jo parankinius mažai kas tekreipė dėmesį, bet paskutiniai jo žodžiai sužadino visuotinį smalsumą. Visi pakilo drauge su K. ir susispietė glaustu pusračiu aplink aparatą, nors šeimininkas ir mėgino nustumti juos atgalios. Daugumas laikėsi nuomonės, kad K. išvis nesulauksiąs atsakymo. K. turėjo net pareikalauti, kad kaimiečiai nurimtų, jų nuomonė jam, girdi, visai nerūpinti.
Iš ragelio sklido dūzgesys, kokio šiaip K. skambindamas telefonu niekados nebuvo girdėjęs. Atrodė, lyg iš nesuskaitomų vaikų balsų dūzgesio — bet ir tai buvo ne dūzgesys, o tolimų, be galo tolimų balsų giesmė — lyg iš šito dūzgesio kažkokiu stačiai neįmanomu būdu rastųsi vienas vienintelis aukštas, bet stiprus balsas, kuris taip smelkė ausį, lyg būtų stengęsis įsiskverbti giliau negu vien į paprastą skurdžią

klausą. K. klausėsi, nepradedamas kalbėti,— pasirėmė kaire alkūne į telefono pultą ir klausėsi.
Ar ilgai — jis ir pats nežinojo; tol, kol šeimininkas timptelėjo jį už švarko ir pranešė, kad pas K. atėjęs pasiuntinys.
— Šalin! — suriko K. nebesivaidydamas, gal net į ragelį, nes dabar kitame gale kažkas atsiliepė.
Prasidėjo toks pašnekesys:
— Čia Oskaras, o kas ten? — sušuko griežtas, puikybės kupinas balsas su nedidele, kaip K. pasirodė, tarties yda, iš paskutiniųjų mėginama pridengti dar didesniu griežtumu.
K. delsė pasisakyti, kas esąs, prieš telefoną jis buvo bejėgis, pašnekovas galėjo jį perkūnais apsvaidyti, galėjo ir ragelį padėti, ir tada K. būtų pats sau užsidaręs galbūt gana svarbų kelią. Dėl tokio (leisimo vyriškis kitame laido gale pradėjo nekantrauti.
— Kas ten? — pakartojo jis tą patį klausimą, paskui pridūrė: — Labai malonu būtų, jeigu ten taip dažnai neskambintumėt, tik prieš akimirką buvo juk skambinta.
Nekreipdamas dėmesio į šituos žodžius, K. ūmai pasiryžo ir prisistatė:
— Čia pono matininko parankinis.
— Koks parankinis? Koks ponas? Koks matininkas?
K. toptelėjo galvon vakarykštis pokalbis telefonu.
— Pasiklauskite Fricą,— tarė jis trumpai.
Ir pats nustebo, kad tie žodžiai padarė poveikį. Bet dar labiau už tų žodžių poveikį jį nustebino kitame laido gale esančių tarnybų darna. Pasigirdo atsakymas:
— Jau žinau. Amžinasis matininkas. Taip, taip. Ir kas toliau? Koks parankinis?
— Jozefas,— atsakė K.
Jį truputėlį trukdė už nugaros pasigirdęs kaimiečių murmesys; matyt, jiems nepatiko, kad K. pasisakė ne savo vardą. Tačiau jis neturėjo laiko prasidėti su kaimiečiais, nes pašnekesys jam labai rūpėjo.
— Jozefas? — pasitikrino pašnekovas.— Juk parankinių vardai...— Valandėlę buvo tylu, matyt, pašnekovas dar kieno kito teiravosi, kuo vardu parankiniai.— Parankinių vardai — Artūras ir Jeremijas.
— Tai naujieji parankiniai,— tarė K.
— Ne, senieji.

— Tai naujieji, o aš esu senasis, šiandien atėjęs įkandin pono matininko.
— Ne! — jau riktelėjo pašnekovas.
— Tai kas tuomet aš? — ramiai, kaip ir ligi šiol, paklausė K.
Ir po valandėlės atsiliepė tas pats balsas su ta pačia tarties yda —
ir vis dėlto tai jau buvo kitas, žemesnis, labiau pagarbos vertas balsas:
— Tu — senasis parankinis.
Užsiklausęs balso skambesio, K. vos nepraleido pro ausis klausimo:
— Ko tu nori?
Visų mieliausiai dabar jis būtų padėjęs ragelį. Iš to pašnekesio jis daugiau nieko nebesitikėjo. Tik prisivertęs dar skubiai paklausė:
— Kada mano ponui bus leista atvykti į pilį?
— Niekados,— pasigirdo atsakymas.
— Gerai,— tarė K. ir pakabino ragelį.
Kaimiečiai jam už nugaros buvo visai prisigrūdę artyn. Parankiniai, be perstogės šnairuodami į K., mėgino atstumti juos atgalios. Tačiau tai buvo lyg koks žaidimas, be to, kaimiečiai, patenkinti pašnekesio pabaiga, pamažu patys pradėjo trauktis. Omai jų grupelę iš užpakalio, sparčiu žingsniu žengdamas, perskyrė kažkoks vyras; jis nusilenkė K. ir padavė laišką. Laikydamas laišką rankoje, K. žiūrėjo į vyrą,— tai šią akimirką jam atrodė svarbiau. Vyras buvo labai panašus į parankinius, toks pat lieknas, taip pat apsidaręs gyte apgiju- siais drabužiais, toks pat lankstus ir vikrus kaip anuodu, bet vis dėlto visai kitoks. Kad taip jį būtų gavęs K. į parankinius! Truputėlį tas vyras panėšėjo į moterį su kūdikiu, matytą pas odminį. Vilkėjo mažne baltai, drabužis, žinia, buvo ne šilkinis, bet paprastas žiemos apdaras, tačiau toks švelnus ir iškilmingas lyg šilko rūbas. Veidas šviesus ir atviras, akys didžiulės. Šypsena nepaprastai drąsinama; jis persibraukė ranka sau per veidą, lyg norėdamas nuginti šalin tą šypseną, bet jam tai nepavyko.
— Kas tu? — paklausė K.
— Vadinuosi Barnabas,— atsakė vyras.— Esu pasiuntinys.
Kalbėdamos jo lūpos vėrėsi ir čiaupėsi vyriškai, bet vis tiek meiliai.
— Ar tau čia patinka? — paklausė K. ir parodė į kaimiečius, kurių dėmesį jis vis dar tebetraukė ir kurie tiesiog kančios perkreiptais veidais,— atrodė, lyg jų pakaušiai būtų buvę suploti smūgiu iš viršaus, o veido bruožai susiklostę iš skausmo po to smūgio,— mėsingomis lūpomis, pražiotom burnom žiūrėjo, bet, kita vertus, ir nežiūrėjo į jį, mat retsykiais jų žvilgsniai nukrypdavo kur nors į šalį ir,

nespėję sugrįžti, prilipdavo prie kokio nereikšmingo daikto; paskui K. parodė į parankinius, kurie, apsikabinę, susiglaudę skruostais, stovėjo ir šypsojosi, ir nežinia buvo, ar juodu šypsosi nuolankiai, ar pašaipiai; taigi K. parodė Barnabui į juos visus, lyg pristatydamas ypatingų aplinkybių primestą savo palydą ir reikšdamas viltį,— šis konfidencialumas K. kaip tik ir rūpėjo,— kad Barnabas visados gebės įžvelgti skirtumą tarp jo ir anų. Tačiau Barnabas — tiesa, buvo aiškiai matyti, kad be piktos valios — visai nė neišgirdo klausimo, praleido jį pro ausis, kaip gerai išauklėtas tarnas praleidžia tariamai jam skirtus pono žodžius; reaguodamas į klausimą, jis tik apmetė visus akimis, rankos kilstelėjimu pasisveikino su pažįstamais kaimiečiais ir persimetė keliais žodžiais su parankiniais,— laisvai ir oriai, nepritapdamas prie jų. K.— atstumtas, bet ne sugėdintas — prisiminė laišką savo rankoje ir atplėšė jį. Laiške buvo rašoma: „Didžiai gerbiamas pone! Kaip Tamstai žinoma, esi priimtas valdovo tarnybon. Tiesioginis Tamstos viršininkas yra kaimo bendruomenės seniūnas, kuris Tamstai smulkiai nupasakos, ką privalėsi dirbti ir kokios bus atlyginimo sąlygos. Jam Tamsta turėsi ir apyskaitą duoti. Tačiau aš taip pat nepaleisiu Tamstos iš akių. Barnabas, šio laiško įteikėjas, kartkartėmis užsuks sužinoti Tamstos pageidavimų ir perduos juos man. Visados esu pasirengęs, kiek tik įmanoma, Tamstai padėti. Man rūpi, kad darbininkai būtų patenkinti“. Parašo negalėjai įskaityti, bet mašinėle šalia buvo atspausdinta: X kanceliarijos vedėjas.
— Palauk! — paliepė K. jau besilenkiančiam Barnabui, o tada šūktelėjo šeimininkui, kad jam parodytų kambarį, girdi, norįs valandžiukę pasilikti vienas su laišku. Čia K. dar prisiminė, kad Barnabas, nors labai jam simpatiškas, vis dėlto tėra paprastas pasiuntinys, tad liepė pavaišinti jį alum. Pasižiūrėjo dar, kaip Barnabas priims alų, šis priėmė jį aiškiai patenkintas ir išsyk pradėjo gerti. Tada K. nuėjo įkandin šeimininko. Menkoje užeigoje nebuvo įstengta skirti K. ką nors daugiau nei mažutį palėpės kambarėlį, ir net tas pridarė keblumų, nes teko kitur įkurdinti ligi tol ten miegojusias dvi mergas. Tiesą sakant, tiek ir tebuvo padaryta, kad mergos išsikėlė, šiaip kambarys liko koks buvęs, vienintelėj lovoj — jokios patalynės, tik pora pagalvėlių ir arklių gūnia, viskas dar sujaukta po praeitos nakties. Sienoje — keli šventųjų paveikslai ir kareivių fotografijos. Nebuvo net vėdinta, matyt, tikintis, kad naujasis svečias ilgai neužsibus, ir visai nesistengiant jo sulaikyti. Tačiau K. buvo linkęs su viskuo susitaikyti, susisupo į gūnią, atsisėdo prie stalo ir, užsižiebęs žvakę, įniko dar kartą skaityti laišką.
Laiškas nebuvo vientisas, galėjai aptikti vietų, kur su juo kalbama kaip su laisvu žmogum, pripažįstama jo savarankiška valia, toks buvo kreipinys, tokia buvo vieta, kur užsiminta apie jo pageidavimus. Tačiau, antra vertus, buvo ir tokių vietų, kur K. atvirai ar užmaskuota forma buvo traktuojamas kaip menkas, iš ano vedėjo aukštybių vos pastebimas darbininkas, vedėjas turįs stengtis „nepaleisti jo iš akių“, tiesioginis K. viršininkas esąs tik kaimo seniūnas, kuriam jis privaląs net apyskaitą duoti, o vienintelis K. kolega esąs nebent kaimo policininkas. Prieštaravimai buvo neabejotini ir tokie akivaizdūs, kad negalėjo būti atsiradę netyčia. Žinant, iš kokių žinybų laiškas atėjęs, K. mažne nė nešmėstelėjo mintis, kad čia būta neryžtingumo. Jis čia greičiau įžvelgė pateiktą galimybę rinktis, jam buvo palikta apsispręsti, kaip elgtis su laiško nurodymais: ar tapti kaimo darbininku, turinčiu, žinia, garbingą, bet tik tariamą ryšį su pilimi, ar tariamu kaimo darbininku, kuris visus savo darbo santykius tvarkytų vadovaudamasis tiktai Barnabo atnešamais nurodymais. K. pasirinko nedvejodamas, nebūtų dvejojęs netgi tada, jeigu nebūtų turėjęs tos patirties, kurią čia jau spėjo sukaupti. Tiktai kaip kaimo darbininkas, kuo toliau pasitraukęs nuo pilies ponų, jis gali ko nors pasiekti pilyje, kaimo žmonės, dabar dar žvelgią į jį su tokiu nepasitikėjimu, pasidarytų šnekesni, jeigu jis taptų tegu ir ne jų draugu, tai bent bendrapiliečiu, o kai jis jau sykį pasidarys nebeatskiriamas nuo Gerštekerio ar Lazemąno,— ir tai turi įvykti labai greitai, nuo to viskas ir priklauso,— tuomet jam, be abejo, išsyk atsivers visi keliai, kurie liktų ne tik užkirsti, bet tiesiog nematomi tuo atveju, jeigu viskas priklausytų tiktai nuo kalno ponų ir jų malonės. Teisybė, čia būta ir pavojaus, ir tas pavojus pakankamai pabrėžtas laiške, kone su džiaugsmu jame parodyta, kad jis neišvengiamas. Tai buvo darbininko padėtis. Tarnyba, viršininkas, dirbti, atlyginimo sąlygos, apyskaita, darbininkas — tokių žodžių laiške knibždėte knibždėjo, ir net ten, kur kalbama apie kitus, labiau asmeniškus dalykus, kalbama tuo pačiu aspektu. Jeigu K. nori tapti darbininku, tai gali juo tapti, bet tada jau su visu kraupiu rimtumu, be jokios kitos perspektyvos. K. žinojo, kad čia negrasinama tikru smurtu, to jis visų mažiausiai bijojo; užtat po teisybei bijojo ryžtą pakertančios aplinkos prievartos, pripratimo prie nusivylimų, nepastebimų kiekvienos akimirkos įtakų prievartos, bet su šituo pavojum privalėjo stoti į kovą. Laiške juk

nenutylėta, kad K., jeigu tektų susiremti kovoj, pakankamai įžūlus pirmas pradėti; pasakyta labai subtiliai, ir tik nerami sąžinė — nerami, bet ne nešvari — gali pastebėti tuos tris žodžius „kaip Tamstai žinoma“, įterptus kalbant apie jo priėmimą į tarnybą. K. pasisiūlė ir nuo to laiko, kaip buvo parašyta laiške, žinojo, kad yra priimtas.
Nuėmęs nuo sienos vieną paveikslą, K. pakabino ląišką ant vinies. Šiame kambary jis gyvens, čia laiškas ir turės kabėti.
Tada nusileido užeigos salėn. Barnabas sėdėjo prie vieno staliuko su parankiniais.
— Ak, čia tu,— tarė K. be jokios dingsties vien todėl, kad jam smagu buvo matyti Barnabą.
Tas iškart pašoko. Vos K. įžengus vidun, kaimiečiai sukilo ir ėmė artintis prie jo, jie buvo jau įsitaisę įprotį visąlaik paskui K. sekioti.
— Ko jūs amžinai iš manęs norit? — sušuko K.
Kaimiečiai, visai nesupykę, iš lėto apsigręžė ir grįžo į savo vietas. Vienas iš jų, su neperprantama šypsena, persidavusia dar keliems kitiems, traukdamasis atsainiai paaiškino:
— Vis išgirsti kokią naujieną.
Ir apsilaižė lūpas, lyg ta naujiena būtų valgoma.
K. netarstelėjo nė vieno atlaidaus žodžio, nebus pro šalį, jeigu kaimiečiai ims jį truputėlį gerbti; tačiau, vos atsisėdęs šalia Barnabo, jis pakaušiu pajuto vieno kaimiečio alsavimą; šis, kaip pats sakėsi, atėjo pasiimti druskinės, bet K. pasipiktinęs treptelėjo, ir kaimietis, taip ir negavęs druskinės, nėrė šalin. Tikrai nesunku buvo K. priremti, tereikėjo, pavyzdžiui, tiktai sukurstyti prieš jį kaimiečius, jų užsispyrėliškas smalsumas jam rodėsi piktesnis už kitų uždarumą, be to, tai irgi buvo uždarumas, juk jeigu K. būtų atsisėdęs prie jų stalo, jie, be abejo, nebūtų ten likę sėdėti. Tik dėl to, kad šalia buvo Barnabas, jis susitvardė ir nepakėlė triukšmo. Bet vis dėlto dar grėsmingai atsigręžė į kaimiečius; tie irgi buvo į jį pasisukę. Bet kai pamatė juos šitaip sėdinčius, kiekvieną savo vietoje, niekuo tarpusavy regimai nesusijusius, siejamus tarpusavy tiktai to, kad visi stebeilijo į jį, K. pasirodė, kad galbūt jie visai ne iš piktumo jį persekioja; galbūt jie tikrai ko nors iš jo nori ir tik nemoka pasakyti, o jei priežastis ir kitokia, tai galbūt kaltas tik vaikiškumas, kuris čia, regis, visiems būdingas; argi ne vaikiškas ir šeimininkas, kuris, susirengęs nešti kažkuriam svečiui alaus, dabar štai sustojo, laikydamas bokalą abiem

rankom, užsižiūrėjo į K. ir net neišgirdo, kaip jam šuktelėjo šeimininkė, iškišusi galvą pro virtuvės langelį?
K. aprimęs pasigręžė į Barnabą, parankinius jis mielu noru būtų kur nors išsiuntęs, bet negalėjo sugalvoti jokios dingsties. Beje, tuodu tylėdami žiūrėjo į savo bokalus.
— Laišką aš perskaičiau,— prabilo K.— Ar žinai, kas jame parašyta?
— Ne,— atsakė Barnabas, jo žvilgsnis rodėsi iškalbingesnis už žodžius.
Barnabo artumas tebebuvo K. malonus, bet galbūt K. ir čia klydo, gal ir Barnabo gerumas buvo toks pat tariamas kaip kaimiečių piktumas.
— Laiške ir apie tave kalbama, tu turėsi retkarčiais nešioti žinias tarp manęs ir vedėjo, dėl to ir pamaniau, kad žinai, kas laiške parašyta.
— Man buvo pavesta,— atsakė Barnabas,— tiktai perduoti laišką, palaukti, kol jis bus perskaitytas, ir jeigu tau pasirodys reikalinga, nunešti atgal žodinį arba raštišką atsakymą.
— Gerai,— tarė K.,— rašto nereikia, perduok ponui vedėjui — kuo gi jis vardu? Parašo negalėjau įskaityti.
— Klamas,— pasakė Barnabas.
— Taigi perduok ponui Klamui, kad aš dėkoju už priėmimą ir už jo ypatingą prielankumą, kurį aš, dar visai niekuo čia nepasižymėjęs, didžiai branginu. Nenukrypdamas laikysiuosi jo nurodymų. Ypatingų pageidavimų šiandien neturiu.
Barnabas, itin atidžiai klausęsis, paprašė, kad K. leistų jam pakartoti, kas pavesta. K. leido, Barnabas pakartojo viską žodis žodin. Tada jis pakilo, ruošdamasis atsisveikinti.
Visą tą laiką K. tyrinėjo Barnabo veidą, dabar jau paskutinį kartą jį nužvelgė. Barnabas buvo maždaug vieno ūgio su K., ir vis dėlto atrodė, kad, žiūrėdamas į K., jis turi nuleisti žvilgsnį, tačiau darė tai Barnabas kone nuolankiai, buvo tiesiog neįmanoma, kad šitas vyras ką nors sugėdintų. Tiesa, jis buvo tik pasiuntinys, nežinojo, kas parašyta laiškuose, įduodamuose jam pristatyti, tačiau ir jo žvilgsnis, jo šypsena, jo eigastis rodėsi esą taip pat pasiuntinystė, nors pats Barnabas apie ją gal ir nieko nenutuokė. Ir K. padavė Barnabui ranką, o šis dėl to aiškiai nustebo, nes ketino tik nusilenkti.
Vos Barnabui išėjus,— prieš verdamas duris, šis dar valandžiukę stabtelėjo, atsirėmė petimi į duris ir apmetė salę žvilgsniu, kuris jau į nieką nebuvo tiesiogiai nukreiptas,— K. tarė parankiniams:
— Atsinešiu iš kambario savo užrašus, tada aptarsim artimiausius darbus.
Tie buvo beeiną drauge.
— Likit čia! — paliepė K.
Tie vis tiek taikėsi eiti drauge. K. turėjo dar griežčiau pakartoti įsakymą. Priemenėje Barnabo nebuvo. Bet juk jis ką tik išėjo. Tačiau ir užeigos kieme — ten vėlei snigo — K. jo nepamatė. Pašaukė:
— Barnabai!
Jokio atsako. Negi jis dar tebebūtų užeigoj? Kitos galimybės, rodės, nebuvo. Vis dėlto K. dar sykį iš visų jėgų pašaukė jį vardu. Vardas griaustiniu sudrebino naktį. Ir iš tolumų vis dėlto pasigirdo silpnutis atsakas — taip toli jau buvo Barnabas. K. šūksniu paprašė jį grįžti ir pats žengė jam priešpriešiais; ten, kur juodu susitiko, iš užeigos jų jau niekas negalėjo pamatyti.
— Barnabai,— tarė K., neįstengdamas suvaldyti drebulio savo balse,— norėjau tau dar kai ką pasakyti. Ir pastebėjau, kad vis dėlto blogai sutvarkyta, jei aš, ko nors man prireikus iš pilies, būsiu priklausomas nuo tavo atsitiktinių apsilankymų. Jeigu dabar atsitiktinai nebūčiau tavęs prisišaukęs — juk tu skriste skrendi, maniau, kad dar tebesi užeigoj,— kas žino, kiek būčiau turėjęs laukti, kada vėl pasirodysi.
— Juk tu gali,— pasakė Barnabas,— paprašyti vedėją, kad aš visada lankyčiausi tam tikru, tavo nurodytu laiku.
— Ir to nepakaktų,— tarė K. — Galbūt aš ištisus metus nieko neturėsiu pranešti, o kaip tik tau išėjus, po penkiolikos minučių atsiras neatidėliotinas reikalas.
— Tai gal aš turiu,— tarė Barnabas,— pranešti vedėjui, kad tarp jo ir tavęs turi būti užmegztas kitoks ryšys, ne per mane?
— Ne, ne,— tarė K.,— anaiptol ne, aš tik šiaip apie tai užsiminiau, juk šįsyk, laimė, dar spėjau tave prisišaukti.
— Gal grįšim užeigon,— pasakė Barnabas,— kad galėtum man ten perduoti naująjį pavedimą?
Ir žengė žingsnį užeigos pusėn.
— Barnabai,— tarė K.,— nėra reikalo grįžti, aš paėjėsiu galiuką su tavimi.
— Kodėl tu nenori eiti į užeigą? — paklausė Barnabas.

— Žmonės man ten trukdo,— atsakė K.— Juk pats matei, kokie įkyrūs kaimiečiai.
— Mudu galim nueiti į tavo kambarį,— tarė Barnabas.
— Tai mergų kambarys,— pasakė K.,— nešvarus ir troškus; kad nereikėtų ten pasilikti, aš ir nusprendžiau su tavim paėjėti; turi tik,— pridūrė K., norėdamas galutinai perkalbėti dvejojantį Barnabą,— leisti man į tave įsikabinti, tavo žingsnis tvirtesnis.
Ir K. įsitverė Barnabui į parankę. Buvo visai tamsu, Barnabo veido K. negalėjo įžiūrėti, pasiuntinio figūra tik vos vos dūlavo, jo ranką K. jau prieš valandžiukę buvo čiuopte apčiuopęs.
Barnabas nusileido, juodu ėmė tolti nuo užeigos. K., tiesa, juto, kad net labai stengdamasis nepajėgia žengti su Barnabu į koją, kad trukdo Barnabui laisvai judėti ir kad normaliomis sąlygomis vien dėl tokio papildomo kliuvinio viskas turėtų sužlugti, juoba tokiose šalutinėse gatvelėse kaip ta, kur K. priešpiečiais buvo įklimpęs į pusnį ir iš kur jis galėtų ištrūkti tik Barnabo glėbyje nešamas. Tačiau dabar K. ginė tą rūpestį šalin nuo savęs, guosdamasis dar ir tuo, kad Barnabas tyli; jeigu jie eina tylėdami, vadinasi, ir Barnabas laikosi drauge su juo tik todėl, kad reikia žengti į priekį.
Juodu ėjo, bet K. nežinojo kur; jis nieko neįstengė įžiūrėti. Nežinojo net, ar jau praėję bažnyčią. Eiti buvo taip sunku, kad jis nebeįstengė sugaudyti savo minčių. Užuot krypusios į tikslą, jos kažin kur klydinėjo. Prieš akis vis iškildavo gimtinė, jos prisiminimai visai K. užvaldė. Ir ten centrinėje aikštėje stovėjo bažnyčia, iš dalies supama senų kapinių, o šias supo aukšta mūrinė tvora. Tik nedaugelis berniukų buvo ant jos užlipę, K. irgi tai dar nebuvo pavykę. Ne smalsumas juos ginė, kapinės jiems nebebuvo paslaptis. Pro siaurus pinučių vartelius jie ne kartą ten buvo įžengę, jiems magėjo tiktai įveikti tą lygią ir aukštą tvorą. Vieną priešpietę — tyki, tuščia aikštė buvo užlieta šviesos, kada ją anksčiau ar vėliau K. dar tokią matė? — jam tatai pavyko netikėtai lengvai; vienoje vietoje, nuo kurios jau daug sykių turėjo trauktis, jis pirmu mėginimu užkopė ant tvoros su mažute vėliavėle dantyse. Iš po kojų dar tebežiro akmenukai, o jis buvo jau viršuje. įsmeigė vėliavėlę, vėjas išskleidė audinį, jis pažiūrėjo žemyn, apsidairė aplinkui, dirstelėjo ir per petį, į žemėn smengančius kryžius; šioje vietoje ir šią akimirką nebuvo už jį didesnio. Paskui pro šalį atsitiktinai ėjęs mokytojas piktu žvilgsniu nuginė K. žemėn. Šokdamas K. užsigavo kelį, vargais negalais parsirado namo, tačiau ant tvoros vis dėlto buvo užlipęs. Pergalės jausmas tuomet jam rodėsi

duosiąs atsparą ilgam gyvenimui, matyt, ši mintis nebuvo visai paika, nes štai dabar, po daugelio metų, žengiant už parankės su Barnabu per pūgą ir naktį, tas jausmas jam suteikė paspirtį.
K. dar tvirčiau įsikibo, Barnabas jį kone tempte tempė, abu, kaip ir ligi šiol, tylėjo. Apie kelią K. tiek težinojo, kad, sprendžiant iš gatvės būklės, jie dar niekur nebuvo pasukę į šalutinį skersgatvį. Jis prisiekė sau neduosiąs, kad kelio sunkumai ar juoba rūpestis, kaip reikės grįžti, sukliudytų jam žengti į priekį. Juk turi užtekti jėgų leistis galų pagalėj nors vilkte velkamam. Ir negi kelias gali būti begalinis? Dieną pilis dunksojo prieš jį kaip lengvai pasiekiamas tikslas, o pasiuntinys, be abejo, žinojo trumpiausią kelią.
Staiga Barnabas sustojo. Kur jie atsidūrė? Ar toliau neįmanoma eiti? Ar Barnabas dabar atsisveikins? Jam tas nepasiseks. K. taip tvirtai laikė Barnabo ranką, kad jam net pačiam mažne skaudėjo. Negi būtų nutikęs neįtikėtinas dalykas ir juodu jau stovi pilyje arba prie jos vartų? Bet juk juodu, kiek K. spėjo pajusti, visai nė nekopė į kalną. O gal Barnabas jį vedė taip nepastebimai aukštyn kylančiu keliu?
— Kur mes? — paklausė K. patyliukais veikiau save, nei Barnabą.
— Namie,— atsakė Barnabas taip pat tyliai.
— Namie?
— Bet dabar, pone, būk atidus, kad nepaslystum. Kelias eina žemyn.
— Žemyn?
— Liko tik keli žingsniai,— pridūrė Barnabas ir čia pat pasibeldė į vienas duris.
Jas atidarė mergina; juodu stovėjo ant didelės trobos slenksčio, mažne tamsoje, nes tik kairėje, viršum gilumoj stovinčio stalo kybojo mažulytė alyvos lempelė.
— Ką tu čia parsivedi, Barnabai? — paklausė mergina.
— Matininką,— atsakė tas.
— Matininką,— garsiau pakartojo mergina, pasisukusi stalo pusėn.
Tuomet iš užstalės pakilo senyvų žmonių pora, vyras ir moteris, ir dar viena mergina. Visi ėmė sveikintis su K. Barnabas juos svečiui pristatė, tai buvo jo tėvai ir seserys — Olga ir Amalija. K. jų beveik neįžiūrėjo, kažkas nuvilko jam šlapią apsiaustą, padžiovė jį prie krosnies. K. nesipriešino.

Vadinasi, ne juodu abu, o tik Barnabas namie. Bet kodėl gi jie čia atėjo? K. pasivedė Barnabą j šalį ir paklausė:
— Kodėl gi tu parėjai namo? O gal jūs gyvenat jau pilies teritorijoj?
— Pilies teritorijoj? — pakartojo Barnabas, lyg nesupratęs K. klausimo
— Barnabai,— tarė K.,— juk tu ketinai iš užeigos eiti į pilį.
— Ne, pone,— atsakė Barnabas,— aš ketinau eiti namo; į pilį eisiu tik rytą, ten aš niekados nenakvoju.
— Šit kaip,— tarė K.,— tu ketinai eiti ne pilin, o tik čia.— Ir Barnabo šypsena jam dabar rodėsi blankesnė, ir pats Barnabas nebe toks išvaizdus.— Kodėl gi man to nesakei?
— Tu manęs neklausei, pone,— atsakė Barnabas.— Norėjai duoti man tiktai naują pavedimą, bet ne užeigoje ir ne savo kambary, tada aš ir pamaniau, kad galėtum man pavedimą nekliudomas duoti čia, mano tėvų namuose. Tik paliepk, ir išsyk visi pasitrauks; be to, jeigu tau pas mus labiau patinka, galėtum čionai ir pernakvoti. Argi aš negerai padariau?
K. neįstengė nieko atsakyti. Vadinasi, čia būta nesusipratimo, niekingo, šlykštaus nesusipratimo, o K. visa galva į jį pasinėrė. Davėsi apžavimas gyte apgijusio, šilku žibančio Barnabo švarko, kurį šis dabar atsisagstė ir po kuriuo pasirodė šiurkštūs, nuo murzų papilkėję, daugely vietų sulopyti marškiniai, aptempę plačią, kampuotą paprasto berno krūtinę. Ir viskas aplinkui ne tik atitiko, bet dar ir pranoko tą įspūdį,— ir senas, podagros kamuojamas tėvas, daugiau grabinėjančių rankų, negu vos vos tepaslenkančių, sustirusių kojų pastangom šliaužiąs į priekį, ir ant krūtinės sukryžiavusi rankas motina, dėl savo apkūnumo irgi teįstengianti tik mažučiais žingsneliais žengti. Abu, ir tėvas, ir motina, vos K. įėjus, pajudėjo pirmyn iš savojo kampo, bet dar toli gražu nebuvo K. pasiekę. Seserys, šviesiaplaukės, panašios viena į kitą ir į Barnabą, tik atšiauresnių nei Barnabas bruožų, aukštos, tvirtos mergos, apstojo atvykėlius ir laukė, kol K. pasisveikindamas tarstels joms kokį žodį. Tačiau jis neįstengė nieko pasakyti; jis buvo manęs, kad, čia, kaime, visi jam yra reikšmingi, taip tikriausiai ir buvo, tačiau kaip tik šitie žmonės jam nė trupučio nerūpėjo. Jeigu būtų pajėgęs vienas įveikti kelią ligi užeigos, išsyk būtų išėjęs. Galimybė rytą su Barnabu leistis į pilį visai jo neviliojo. Dabar, naktį, niekieno nepastebimas, jis būtų norėjęs prasiskverbti pilin, jeigu Barnabas būtų jį nuvedęs,— tačiau tik toks Barnabas, koks jam ligi šiol

buvo pasirodęs, vyras artimesnis jam už visus ligi šiol čionai sutiktus ir, kaip K. manė, kur kas labiau, nei galėjai spręsti iš jo regimų pareigų, susijęs su pilimis. Tačiau su šitos šeimos sūnumi, visiškai pritapusiu prie jos ir dabar jau sėdinčiu su ja prie stalo, su žmogum, kuriam, įsidėmėtinas dalykas, pilyje nevalia net nakvoti, dienos aky eiti susikibus už parankių į pilį buvo neįmanoma, tai būtų buvęs tiesiog juokingai beviltiškas mėginimas.
K. atsisėdo ant suolo palangėje, pasiryžęs ten ir naktį praleisti ir nepriimti jokių šitos šeimos patarnavimų. Kaimo gyventojai, vejantys jį šalin arba jo prisibijantys, rodėsi jam ne tokie pavojingi, mat iš esmės jie vertė jį kliautis pačiu savimi, padėjo japi išlaikyti sutelktas jėgas; o tokie tariami padėjėjai, kurie, bent kiek užsimaskavę, vedėsi jį ne pilin, bet į savo šeimas, norom nenorom blaškė jo dėmesį, padėjo jo jėgas griauti. Nekreipdamas dėmesio į šūksnį, kviečiantį drauge sėsti prie šeimos stalo, K. liko sėdėti nuleista galva ant savojo suolo.
Bet čia Olga, meilesnioji iš seserų, truputėlį net mergaitiško drovumo parodžiusi, pakilo, priėjo prie K. ir paprašė jį prie stalo. Duonos ir lašinių ten, girdi, jau padėta, o alaus ji tuojau parnešianti.
— Iš kur? — pasiteiravo K.
— Iš užeigos,— atsakė mergina.
K. labai apsidžiaugė. Paprašė Olgą nenešti alaus, tiktai palydėti jį užeigon, girdi, jo tenai dar laukiąs svarbus darbas. Tačiau paaiškėjo, kad ji susiruošusi ne taip toli, ne jo užeigon, o kiton, daug arčiau esan- čion, „Ponų smuklėn“. Vis dėlto K. pasiprašė leidžiamas ją palydėti, galbūt, pamanė jis, ten atsirastų kokia vietelė pernakvoti; kad ir kokia ji būtų, K. buvo linkęs atsižadėti dėl jos paties geriausio patalo šiuose namuose. Olga ne iškart atsakė, pirma dar dirstelėjo stalo pusėn. Jos brolis pakilo tenai, paslaugiai linktelėjo ir tarė:
— Jeigu ponas pageidauja.
Šis pritarimas vos nepaskatino K. atsiimti savo prašymą, juk Barnabas galėjo pritarti tik tam, kas niekam neverta.
Tačiau paskui, pradėjus svarstyti klausimą, ar K. būsiąs užeigon įsileistas, ir visiems tuo abejojant, jis vis dėlto primygtinai pareiškė eisiąs drauge, tiktai, tiesa, visai nepasistengė pasukti galvos, kaip čia protingai tokį prašymą pagrindus: šita šeima turi jį priimti tokį, koks jis yra, K., gali sakyti, visai jos nesigėdijo. Tiktai Amalija jį trupučiuką trikdė savo rimtu, tiesmuku, nejudriu, galbūt net šiek tiek buku žvilgsniu.

Trumpame kelyje ligi užeigos — K. įsikibo Olgai į parankę ir buvo jos beveik taip pat tempiamas kaip pirma josios brolio, čia jis nieko neįstengė paveikti — jis patyrė, kad šita užeiga, tiesą kalbant, skirta tiktai ponams iš pilies, kurie, turėdami reikalų kaime, joje valgo, o kartais netgi nakvoja. Olga kalbėjosi su K. pusbalsiu, lyg su artimu žmogum, gera buvo su ja eiti, beveik taip pat kaip su broliu, K. ginė šalin šitą malonų jausmą, bet jis nepasidavė.
Iš pažiūros užeiga buvo panaši į tą, kurioje K. gyveno. Kaime, ko gero, išvis nebuvo didelių išorinių skirtumų, bet mažus vis dėlto iškart galėjai pastebėti, laiptukai buvo su turėklais, viršum durų pritvirtintas dailus žibintas. Įžengus vidun, virš gaivų jiedviem suplazdėjo kažkoks audeklas, tai buvo grafo spalvų vėliava. Priemenėje juodu išsyk susitiko šeimininką, matyt, išėjusį apsižiūrėti,, ar visur tvarka; eidamas pro šalį, šis primerktomis akimis, gal įdėmiomis, gal mieguistomis, nužvelgė K. ir pasakė:
— Ponui matininkui valia eiti tiktai ligi bendrosios salės.
— Žinoma,— atsakė Olga, išsyk stodama už K.,— jis tik mane palydėjo.
Tačiau K., visai nerodydamas dėkingumo, atsitraukė nuo Olgos ir pasivedėjo šeimininką į šalį. Olga tuo tarpu kantriai laukė priemenės gale.
— Labai norėčiau čia pernakvoti,— pasakė K.
— Apgailestauju, bet tai neįmanoma,— atsakė šeimininkas.— Tamsta, matyt, to nežinai. Užeiga skirta išimtinai tik ponams iš pilies.
— Instrukcija gal ir tokia,— tarė K.,— bet duoti man kokį kamputį pamiegoti tikrai juk įmanoma.
— Labai norėčiau tamstai pagelbėti,— pasakė šeimininkas.— Tačiau, net neminint itin griežtų instrukcijų, apie kurias tamsta kalbi kaip tikras prašalaitis, tamstos prašymas neįvykdomas dar ir todėl, kad ponai be galo jautrūs; esu įsitikinęs, kad jie, bent jeigu nepasiruošę, neištveria prašalaičio vaizdo; kad jeigu leisčiau čia tamstai nakvoti ir tamsta atsitiktinai būtum aptiktas,— o atsitiktinumai visada palankesni ponams,— tai ne tik pats pražūčiau, bet ir tamstą pražudyčiau. Juokingai skamba, bet tai tiesa.
Tasai aukštas, ligi paskutinės sagos užsisagstęs ponas, kuris, sukryžiavęs kojas, viena ranka įsirėmęs į sieną, kita — sau į šoną, truputėlį pasilenkęs prie K., bičiuliškai su juo kalbėjosi, regėjosi mažne

jau nebesąs iš kaimo, nors jo tamsūs drabužiai ir atrodė kaip tik kaimiškai šventiški.
— Visai tikiu tamsta,— tarė K.,— ir instrukcijų reikšmingumo anaiptol nemenkinu, nors ir nevykusiai pirma pakalbėjau. Tik į vieną dalyką norėčiau dar atkreipti tamštos dėmesį: pilyje aš turiu vertingų pažinčių ir įsigysiu dar vertingesnių, jos apsaugos tamstą nuo visokių pavojų, galinčių kilti dėl to, kad čia pernakvosiu, o drauge ir tebus tamstai laidas, kad aš gebu tinkamai atsilyginti už nedidelę paslaugą.
— Žinau,— tarė šeimininkas ir dar sykį pakartojo: — Aš tai žinau.
Dabar K. būtų galėjęs ryžtingiau pareikšti savo pageidavimą, bet kaip tik šis šeimininko atsakymas išblaškė jo mintis, tad jis tik paklausė:
— Ar šiandien daug ponų iš pilies čia nakvoja?
— Šiuo požiūriu padėtis šiandien gana palanki,— lyg viliodamas tarė šeimininkas.— Pasilikęs tik vienas ponas.
K. vis dar neįstengė spustelti, be to, jis tikėjosi esąs mažne priimtas; taigi dar tik pasiteiravo, kuo tas ponas vardu.
— Klamas,— atsainiai tarė šeimininkas, jau gręždamasis į savo pačią, kuri pasirodė, šlamėdama keistai nutriušusia, iš mados išėjusia, raukiniais ir klostėm pernelyg išpuošta, tačiau prabangia miestiška suknele.
Ji atėjo pašaukti šeimininko, ponas vedėjas kažko pageidaująs. Prieš pradingdamas, šeimininkas dar kreipėsi į K., girdi, nebe jis, o pats K. tegu sprendžiąs dėl nakvynės. Tačiau K. nieko neįstengė atsakyti, jį ypač pribloškė ta aplinkybė, kad kaip tik jo viršininkas čia pasilikęs. Nė pats iki galo nesuprasdamas kodėl, Klamo atžvilgiu K. jautėsi ne toks laisvas kaip apskritai pilies atžvilgiu; būti čia Klamo užkluptam jam, aišku, būtų ne siaubas, kaip kalbėjo šeimininkas, bet vis dėlto negražus nemalonumas, panašus į tą, kai tu, sakysim, lengvabūdiškai užgauni žmogų, kuriam privalai būti dėkingas; o drauge K. buvo ir labai slogu matyti, kad šitokiomis dvejonėmis veikiausiai jau reiškiasi valdinio, darbininko būklės padariniai, kurių jis taip bijojosi, ir kad jis nepajėgia tų padarinių įveikti net čia, kur jie tiesiog akivaizdūs. Tad K. stovėjo ir tylėjo, kramtydamasis lūpas. Šeimininkas, prieš nerdamas į kažkurias duris, dar sykį pasižiūrėjo į K. O šis žvelgė jam įkandin ir nesitraukė iš vietos, kol Olga priėjusi nusitempė jį.

— Ko tu norėjai iš šeimininko? — paklausė Olga.
— Norėjau čia pernakvoti,— atsakė K.
— Juk tu pas mus nakvosi,— nustebusi tarė Olga.
— Taip, žinoma,— pasakė K., palikdamas pačiai merginai aiškintis, ką tie žodžiai galėtų reikšti.

Bendrojoje salėje, didelėje, per vidurį visiškai tuščioje patalpoje, pasieniais ant statinių ir prie statinių sėdėjo keli kaimiečiai, tačiau jie atrodė kitaip nei K. užeigos lankytojai. Vilkėjo švaresniais ir vie- nodesniais pilkai gelsvo šiurkštaus audinio drabužiais, švarkai buvo pūstom rankovėm, kelnės aptempusios kojas. Tai buvo žemi, iš pirmo žvilgsnio vienas į kitą panašūs vyrai, plokščiais, prakauliais ir vis dėlto apskritaskruosčiais veidais. Visi sėdėjo ramiai ir nejudėdami, vien žvilgsniais, bet ir tai neskubom ir abejingai, nulydėjo vidun įžengusius Olgą ir K. Bet jų buvo tiek daug ir salėje buvo taip tylu, kad kaimiečiai vis dėlto padarė K. šiokį tokį įspūdį. Jis vėl įsikibo Olgai į parankę, kad kaimiečiai suprastų, ko jis čia atėjęs. Viename kampe pakilo kažkoks vyras, Olgos pažįstamas, ir jau buvo bežengiąs prie jųdviejų, tačiau K., tebelaikydamas merginą už parankės, pasuko ją kiton pusėn. Niekas, be Olgos, negalėjo to pastebėti, o ši nesipriešino, tik dirstelėjo į K. iš šalies ir nusišypsojo.
Alų pilstė jauna mergina, vardu Fryda. Neišvaizdi, smulkutė, šviesiaplaukė mergina liūdnomis akimis ir sulysusiais skruostais, bet K. nustebino jos žvilgsnis, ypatingo pranašumo kupinas žvilgsnis. Kai tas žvilgsnis nukrypo į K., jam pasirodė, lyg tas žvilgsnis jau būtų sutvarkęs visus su juo susijusius reikalus, kurių esant nė pats K. visai nežinojo ir kuriuos esant tas žvilgsnis jį visiškai įtikino. Nenuleisdamas akių, K. žiūrėjo iš šono į Frydą ir tada, kai ši jau pradėjo kalbėtis su Olga. Neatrodė, kad Olga su Fryda būtų bičiulės, jiedvi persimetė tik keliais šaltais žodžiais. K. panoro jodviem padėti, tad visai netikėtai paklausė:
— Ar tamsta pažįsti Klamą?
Olga susijuokė.
— Ko tu juokiesi? — nepatenkintas paklausė K.
— Aš juk nesijuokiu,— atsakė mergina, bet vis tiek vėl nusijuokė.

— Olga dar labai vaikiška mergaitė,— tarė K., smarkiai lenkdamasis per rašomąjį stalą ir taip mėgindamas dar kartą tiesiai į save patraukti Frydos žvilgsnį.
Tačiau mergina laikė akis nuleistas ir tyliai paklausė:
— Gal tamsta nori pamatyti poną Klamą?
K. to paprašė.
Fryda parodė į duris čia pat po kairei.
— Čia yra maža akutė, pro ją gali tamsta pasižiūrėti.
— O šitie žmonės? — paklausė K.
Ji atvėpė apatinę lūpą ir neapsakomai minkšta ranka nutempė K. prie durų. Pro mažąją akutę, matyt, išgręžtą stebėjimui, jis galėjo apžvelgti bemaž visą gretimą kambarį.
Kambario viduryje prie rašomojo stalo patogiam apskritam fotely, ryškiai apšviestas priešais nukarusios elektros lemputės, sėdėjo ponas Klamas. Vidutinio ūgio, apkūnus, nerangus ponas. Veidas dar glotnus, bet skruostai nuo senatvės svorio jau vis dėlto šiek tiek nukarę žemyn. Ilgi juodi ūsai nutįsę į šalis. Persikreipęs, šviesą atspindintis pensnė dengė akis. Jeigu Klamas būtų tiesiai sėdėjęs prie stalo, K. būtų įžvelgęs tiktai jo profilį; bet kadangi Klamas buvo smarkiai pasigręžęs į K., tai šis dabar žvelgė jam tiesiai į veidą. Kairė Klamo alkūnė rėmėsi į stalą, dešinė ranka, laikanti „Virdžinijos“ cigarą, gulėjo ant kelio. Ant stalo stovėjo alaus bokalas; kadangi stalo apvadas buvo aukštas, K. negalėjo gerai įžiūrėti, ar ten dar guli kokių raštų, bet jam regėjosi, kad stalas tuščias. Norėdamas pasitikrinti, K. paprašė Frydą irgi dirstelti pro akutę ir pasakyti, kaip jai atrodą. Tačiau mergina neseniai buvo užsukusi į tą kambarį, tad galėjo išsyk K. patvirtinti, kad jokių raštų ten nesama. K. paklausė Frydą, ar dabar jau turįs pasitraukti, bet ši atsakė, kad galįs žiūrėti kiek tik norįs. Dabar K. buvo vienas su Fryda; Olga, kaip jis prabėgomis pastebėjo, vis dėlto rado kelią pas savo pažįstamą, sėdėjo aukštai ant statinės ir tabalavo kojomis.
— Fryda,— pašnibždomis pašaukė K.,— tamsta labai gerai pažįsti poną Klamą!
— O, taip,— tarė ji,— labai gerai.
Ji rymojo greta K. ir, kaip K. tik dabar pastebėjo, žaismingai tvarkėsi savo lengvą, šviesiai rusvą palaidinukę su gilia iškirpte, kuri lyg svetima karojo ant jos menko kūno.
Paskui Fryda paklausė:
— Ar pameni tamsta, kaip juokėsi Olga?

— Taip, tikra nedorėlė,— tarė K.
— Ką gi,— taikiai pasakė Fryda,— ji turėjo pagrindą juoktis. Tamsta klausei, ar aš pažįstu Klamą, o aš juk esu,— čia ji nejučiomis truputėlį atsitiesė, ir vėl į K. įsmigo toks pat pergalingas, su tuo, kas čia buvo kalbama, visai nesusijęs žvilgsnis,— aš juk esu jo mylimoji.
— Klamo mylimoji,— tarė K.
Ji linktelėjo.
— Tuomet tamsta,— tarė K. šypsodamasis, kad jųdviejų pašnekesys nepasidarytų pernelyg rimtas,— esi man labai garbi persona.
— Ne tik tamstai,— maloniai pasakė Fryda, bet neatsakė šypsniu į jo šypsnį.
IjL žinojo vaistą nuo merginos puikybės ir griebėsi jo.
— Ar tamsta jau esi buvusi pilyje? — paklausė jis.
Tačiau gudrybė nepadėjo, nes mergina atsakė:
— Ne, bet ar negana, kad esu čia, bare?
Jos garbėtroška, matyt, buvo tiesiog pašėlusi, ir atrodė, kad kaip tik K. turįs ją pasotinti.
— Žinia,— tarė K.,— čia, bare, tamsta juk išmanai šeimininko darbą.
— Teisybė,— tarė Fryda,— o pradėjau nuo tvartų mergos „Tilto“ užeigoje.
— Su tokiom gležnom rankutėm? — lyg klausdamas, lyg teigdamas tarė K. ir nė pats nesuprato, ar tik pataikauja, ar iš tikrųjų yra merginos apkerėtas.
Jos rankos, tiesa, buvo smulkios ir gležnos; tačiau būtum galėjęs jas pavadinti ir silpnomis ir neįspūdingomis.
— Anuomet niekas to nepaisė,— pasakė Fryda.— Ir net dabar...
K. klausiamai pažvelgė į ją. Ji papurtė galvą, nebenorėdama
toliau kalbėti.
— Tamsta, žinoma,— tarė K.,— turi savų paslapčių ir nešnekėsi apie jas žmogui, su kuriuo susipažinai vos prieš pusvalandį ir kuris dar neturėjo progos pasipasakoti tamstai, kas jis, tiesą sakant, per vienas.
Tai buvo, kaip paaiškėjo, visai nevykusi pastaba, atrodė, lyg ji būtų pažadinusi Frydą iš jam prielankaus snaudulio. Iš odinės piniginės, kabančios prie diržo, mergina išsitraukė pagaliuką, užkišo juo akutę, o paskui, aiškiai stengdamasi, kad K. nepastebėtų jos pasikeitusios nuotaikos, tarė:

— Apie tamstą aš juk viską žinau, tamsta esi matininkas.
Tada, eidama savo vieton už baro, pridūrė:
— Bet dabar manęs jau darbas laukia.
Čia vienas, čia kitas svečias stojosi su tuščiu bokalu, prašydamas, kad Fryda pripiltų. Norėdamas dar kartą nepastebimai su ja šnektelėti, K. pasiėmė nuo stovo tuščią bokalą ir priėjo ą,rtyn.
— Tik porą žodelių dar, panele Fryda,— tarė jis.— Nepaprastas ir didžiulių pastangų reikalingas yra dalykas iškilti nuo tvartų mergos iki baro panelės, bet ar čia jau pasiektas tokiam žmogui galutinis tikslas? Kvailas klausimas. Tamstos akyse, tik nesijuok iš manęs, panele Fryda, regiu ne tiek praeities, kiek ateities kovas. Tačiau pasaulis smarkiai priešinasi, tas priešinimasis didėja tikslams didėjant, ir visai ne gėda ieškoti net menko, neįtakingo, tačiau tokio pat kovingo žmogaus paramos. Gal galėtume kada pasikalbėti ramiai, kai į mudu nesmigs tokia daugybė akių?
— Nesuprantu, ko tamsta nori,— atsakė Fryda, ir jos balse šį kartą, kaip rodėsi, prieš jos pačios valią suskambo ne viso gyvenimo pergalės, bet begaliniai nusivylimai.— Negi tamsta nori mane paveržti iš Klamo? Dangau mieliausias! — šūktelėjo ji, suplodama rankomis.
— Tamsta mane kiaurai peržvelgei,— tarė K., tarytum nukamuotas tokio didelio nepasitikėjimo,— kaip tik tai rr buvo mano slapčiausias ketinimas. Tamsta turėtum palikti Klamą ir tapti mano mylimąja. O dabar juk jau galiu eiti savo keliais. Olga! — šūktelėjo jis dar.— Einam namo.
Olga klusniai nučiuožė nuo statinės, bet ne išsyk ištrūko iš ją apspitusių bičiulių rato. Ir čia Fryda, grėsmingai pažvelgusi į K., tyliai paklausė:
— Kada galėčiau su tamsta pasikalbėti?
— Ar galėsiu čia pernakvoti? — paklausė K.
— Taip,— tarė Fryda.
— Ar galiu jau dabar pasilikti?
— Eik tamsta su Olga, o aš išvaikysiu tuos žmones. Tada po valandžiukės galėsi sugrįžti.
— Gerai,— tarė K. ir ėmė nekantraudamas laukti Olgos.
Tačiau kaimiečiai jos nepaleido; prasimanę šokį, kurio centre
Olga dabar atsidūrė, jie leidosi rateliu apie merginą, ir kartkartėmis, visiems sutartinai riktelėjus, kuris nors vis žengdavo prie jos, tvirtai apglėbdavo ją viena ranka per klubus ir smarkiai kelis sykius apsukdavo; ratelis darėsi vis greitesnis, godūs, gerkliniai riksmai pa-

mažele kone visai susiliejo į vieną riksmą. Olga, kuri anksčiau juokdamasi būtų galėjus ištrūkti iš rato, dabar tiktai svirduliavo palaidais plaukais nuo vieno prie kito.
— Štai kokie žmonės man siunčiami,— tarė Fryda, iš pykčio kramtydamasi plonas lūpas.
— Kas jie? — paklausė K.
— Klamo tarnai,— atsakė Fryda.— Amžinai jis atsiveda šituos žmones, nors jie mane stačiai mirtinai kamuoja. Jau mažne nė nežinau, ką šiandien tamstai, ponas matininke, prišnekėjau: jei ką pikta pasakiau, prašom atleisti, tie žmonės dėl visko kalti, nėra nieko pasauly, ką aš labiau niekinčiau, kuo aš labiau šlykštėčiausi, bet vis tiek turiu pilstyti jiems alų į bokalus. Kiek sykių jau prašiau Klamą, kad paliktų juos namie; jeigu jau turiu kęsti kitų ponų tarnus, tai nors jis galėtų mane patausoti, bet visi prašymai veltui, likus valandai iki jam atvykstant jie jau suplūsta čionai lyg galvijai j kūtę. Bet dabar jie tikrai turės drožti kūtėn, ten jiems vieta. Jeigu tamstos čionai nebūtų, atplėščiau štai šitas duris, ir Klamas pats turėtų juos išvaryti.
— Argi jis negirdi? — paklausė K.
— Ne,— atsakė Fryda.— Jis miega.
— Kaip? — sušuko K.— Miega? Juk ką tik, kai žiūrėjau į kambarį, jis nemiegojo ir sėdėjo prie stalo.
— Taip jis ir dabar tebesėdi,— tarė Fryda.— Ir pirma, kai tamsta jį matei, jis jau miegojo. Kitaip argi būčiau leidusi tamstai žiūrėti? Tokia jo miego poza, ponai labai dažnai miega, mažne sunku net įsivaizduoti. Beje, jeigu jis tiek nemiegotų, kaipgi galėtų pakęsti tuos žmones? Bet dabar jau pati turėsiu juos išvaryti.
Pastvėrusi iš kampo botagą, Fryda vienu aukštu, nelabai tvirtu šuoliu, maždaug taip, kaip strikinėja ėriukas, puolė prie šokėjų. Iš pradžių visi atsisuko į ją, lyg pamanę, kad bus atsiradusi nauja šokėja, valandėlę ir iš tikrųjų atrodė, kad Fryda tuoj numes botagą šalin, bet paskui ji vėl jį pakėlė.
— Klamo vardu,— suriko ji,— kūtėn! Visi kūtėn!
Dabar kaimiečiai pamatė, kad jau ne juokai; pagauti K. nesuvokiamos baimės, visi ėmė spiestis salės gilumoje; pirmiesiems stumtelėjus, ten atsidarė durys, nakties oras dvelktelėjo į vidų, visi pradingo su Fryda, matyt, nuginusia juos per kiemą į kūtę.
Bet K., ūmai stojus tylai, išgirdo žingsnius priemenėje. Geisdamas bent šiek tiek apsidrausti, šoko už baro, po kuriuo buvo vienintelė vieta pasislėpti. Tiesa, jam nebuvo uždrausta įžengti į bendrąją salę,

tačiau kadangi norėjo čia nakvoti, tai turėjo rūpintis, kad dabar jau niekas jo nepamatytų. Todėl durims iš tikrųjų atsivėrus šmurkštelėjo po stalu. Žinia, pavojinga buvo ir tai, kad jis gali būti ten aptiktas, šiaip ar taip, neįtikimai būtų skambėjęs tuomet aiškinimasis, neva jis pasislėpęs nuo pašėlusių kaimiečių. Vidun įžengė šeimininkas.
— Fryda! — pašaukė jis ir kelis sykius perėjo salę pirmyn ir atgal.
Laimė, Fryda netrukus grįžo ir neužsiminė apie K., tik nusiskundė kaimiečiais, o paskui, ieškodama K., nuėjo už baro. Ten K. galėjo paliesti jos koją ir nuo tos akimirkos pasijuto visai saugus. Kadangi Fryda apie K. neužsiminė, galų gale turėjo užsiminti pats šeimininkas.
— O kur matininkas? — paklausė jis.
Šeimininkas apskritai buvo mandagus vyras, gražiai išauklėtas,— jam teko nuolatos ir palyginti laisvai bendrauti su kur kas aukštesniais už save,— tačiau su Fryda kalbėjosi itin pagarbiai, ir tai pirmiausia todėl krito į akis, kad jis vis tiek buvo darbdavys, o jo pašnekovė — samdyta tarnautoja, beje, dar ir gana įžūli tarnautoja.
— Matininką aš visai pamiršau,— tarė Fryda, savo maža kojyte mygdama K. krūtinę.— Turbūt jis seniai išėjęs.
— Bet aš jo nemačiau,— atsakė šeimininkas,— p beveik visą laiką buvau priemenėje.
— Bet čia jo nėra,— šaltai tarė Fryda.
— Gal jis kur pasislėpė,— pasakė šeimininkas,— jis gali visko prikrėsti, bent man toks įspūdis susidarė.
— Toks patrakęs jis tikriausiai nebus,— tarė Fryda, dar stipriau primygdama K. kojyte.
Visą jos esybę buvo perėmęs kažkoks ligi tol K. visai nepastebėtas linksmumas, laisvumas, kuris dabar tiesiog neįtikėtinai prasiveržė, kai ji, staiga nusijuokusi ir tarusi: „Gal jis čia po stalu pasislėpė?“ — pasilenkė prie K., skubiai jį pabučiavo ir, vėlei pašokusi, liūdnai pasakė:
— Ne, jo čia nėra.
Bet ir šeimininkas nustebino K., dabar tardamas:
— Man labai nemalonu, kad nesu visai tikras, jog matininkas išėjęs. Ir ne vien dėl pono Klamo, bet ir dėl instrukcijų. O instrukcijos tamstai, panele Fryda, galioja taip pat kaip ir man. Už šitą salę atsakai tamsta, likusią namų dalį aš dar pats patikrinsiu. Labos nakties! Gero poilsio!

Jis dar negalėjo būti nė iš salės išėjęs, o Fryda jau užgesino elektrą ir atsidūrė po stalu pas K.
— Mylimasis! Mano saldus mylimasis! — sukuždėjo ji, bet nė neprisilietė K., gulėjo išskėstomis rankomis aukštielninka, lyg netekusi jėgų iš meilės, laikas josios laimingai meilei, matyt, rodėsi begalinis, ji veikiau aimanavo, nei dainavo kažkokią dainelę. Bet paskui, kadangi K. susimąstęs tebetylėjo, ji išsigando ir ėmė lyg vaikas timpčioti jį:
— Eikš, juk čia žemai tiesiog uždusti galima.
Juodu apglėbė kits kitą, smulkus merginos kūnas degte degė K. rankose, pagauti kažkokio proto aptemimo, iš kurio K. visąlaik tuščiai mėgino išsivaduoti, juodu pasirito kelis žingsnius tolyn, dusliai atsidaužė į Klamo duris ir liko taip begulį alaus balutėse ir šiaip visokiam purve, kuriuo buvo apėjusios grindys. Ten prabėgo ištisos valandos, valandos bendro alsavimo, bendro širdies plakimo, valandos, kai K. visąlaik jautėsi taip, lyg būtų pasiklydęs arba atsidūręs tokiam tolimam svetimam krašte, kur net ore nėra nė kruopelės gimtinės oro, kur nuo svetimumo tariesi uždusiąs ir kur, pašėlusių to krašto vilionių traukiamas, vis tiek nieko nebegali padaryti, tik eini dar toliau, dar toliau klysti. Todėl K. bent iš pradžių visai ne siaubas, o paguoda ir atsipeikėjimas buvo, kai iš Klamo kambario žemas, įsakmiai abejingas balsas pašaukė Frydą.
— Fryda,— tarė K. Frydai į ausį, perduodamas šūksnį.
Dėl stačiai įgimto paklusnumo Fryda buvo bešokanti, bet paskui susigaudę, kur esanti, pasirąžė, patyliukais nusijuokė ir pasakė:
— Gal vis dėlto neisiu, niekad pas jį nebeisiu.
K. buvo beimąs ginčytis, buvo beraginąs ją eiti pas Klamą, net pradėjo rankioti josios palaidinukės draiskanas, bet neįstengė nė žodžio pratarti, pernelyg didi laimė jam buvo laikyti Frydą glėby, o sykiu ir pernelyg baugi baimė, nes jam regėjosi, kad, Frydos paliktas, jis nebetektų visko, ką tik turėjo. O Fryda, lyg sustiprinta K. pritarimo, sugniaužė kumštį, pabeldė į duris ir sušuko:
— Aš su matininku! Aš su matininku!
Klamas dabar, žinia, nutilo. Tačiau K. pakilo, atsiklaupė šalia Frydos ir apsižvalgė blausioje apyaušrio šviesoje. Kas gi nutiko? Kur dingo jo viltys? Ko gi jis gali dabar tikėtis iš Frydos, kai visos paslaptys atskleistos? Užuot atsargiai žengęs į priekį, kaip ir dera, turint prieš save tokį didį priešą ir tikslą, jis kiaurą naktį prasivoliojo čia alaus balose, kurių kvapas dabar stačiai į galvą mušė.

— Ką tu padarei? — sumurmėjo jis lyg pats sau.— Mudu abu pražuvę.
— Ne,— tarė Fryda,— tik aš pražuvusi, bet užtat laimėjau tave. Nurimk. Verčiau pažvelk, kaip tuodu juokiasi.
— Kas? — paklausė K. atsigręždamas.
Ant baro sėdėjo abu parankiniai, truputėlį mieguisti, bet smagūs,— tokį smagumą teikia uoliai atlikta pareiga.
— Ko judviem čia reikia? — suriko K., lyg juodu būtų dėl visko kalti.
Jis apsidairė, ieškodamas akimis Frydos vakar turėto botago.
— Juk mudu privalėjom tavęs ieškoti,— atsakė parankiniai,— nes tu nesugrįžai pas mudu į užeigos salę; leidomės tada ieškoti pas Barnabą, ir pagaliau suradom tave čionai. Sėdim čia kiaurą naktį. Tarnyba nėra lengva.
— Man judviejų reikia dieną, ne naktį,— tarė K.— Dinkit iš čia.
— Dabar juk diena,— atsakė tuodu nė nekrusteldami.
Tikrai buvo diena, durys iš kiemo pusės atsidarė, kaimiečiai su Olga, kurią K. buvo visai pamiršęs, suplūdo vidun. Olga buvo guvi kaip ir iš vakaro, nors jos drabužiai ir plaukai atrodė baisiai sutaršyti; jos akys jau tarpdury ėmė ieškoti K.
— Kodėl nėjai su manim namo? — kone su ašardmis paklausė ii.— Dėl tokios bobšės! — dar pridūrė, kelis sykius tuos žodžius pakartodama.
Fryda, valandžiukę pradingusi, atėjo nešina mažu skalbinių ryšulėliu. Nuliūdusi Olga pasitraukė į šalį.
— Dabar galim eiti,— tarė Fryda; buvo savaime suprantama, kad ji įsitikinusi, jog jiems privalu eiti į „Tilto“ užeigą.
K. su Fryda, jiedviem įkandin parankiniai — tokia buvo tad eisena. Kaimiečiai žvelgė į Frydą su didžia panieka; tai buvo savaime suprantama, juk ligi šiolei Fryda griežtai juos tramdė; vienas net pasiėmė lazdą ir atsistojo tokia poza, lyg ketintų jos nepraleisti, kol ji per tą lazdą neperšoks; bet vieno Frydos žvilgsnio užteko nuginti jam šalin. Lauke, sniegynuos, K. truputėlį lengviau atsikvėpė. Džiaugsmas ištrūkus į laisvę buvo toks didis, kad dėl jo šįsyk net kelio sunkumai pasidarė pakeliami; jeigu K. būtų buvęs vienas, jam būtų ėjęsi dar geriau. Užeigoje jis išsyk nuėjo į savo kambarį ir atsigulė lovon, Fryda įsitaisė guolį šalia ant grindų. Parankiniai iš pradžių įsibrovė drauge, buvo išvyti, bet ir vėl įsmuko pro langą. K. buvo per daug nuvargęs vėlei juos vyti laukan. Šeimininkė pati atėjo viršun pasisveikinti su Fryda, ir ši vadino ją „motušėle“; prasidėjo nesuprantamai širdingas sveikinimasis, bučiavimasis, ilgas glėbesčiavimasis. Ramybės kambarėlyje išvis mažai tebuvo, dažnai ir mergos vyriškais auliniais batais atbildėdavo ko nors pasidėti arba pasiimti. Jeigu joms prireikdavo ko nors iš visokių daiktų kimšte prikimštos lovos, jos, nieko nepaisydamos, traukiojo juos iš po K. Su Fryda jos sveikinosi kaip su saviške. Nekreipdamas dėmesio į tokį šurmulį, K. pragulėjo lovoje kiaurą dieną ir kiaurą naktį. Mažais patarnavimais rūpinosi Fryda. Kai jis kitą rytą labai žvalus pagaliau atsikėlė, buvo prasidėjusi jau ketvirtoji jo viešėjimo kaime diena.

Jis būtų labai norėjęs nuoširdžiai pasišnekėti su Fryda, tačiau parankiniai, su kuriais, beje, Fryda retsykiais išdykavo ir kvatojosi, trukdė jam vien savo įkyriu buvimu. Tiesa, užgaidų jie nerodė, įsitaisė kertėje ant grindų, pasitiesę du senus sijonus. Iš parankinių šnekų su Fryda galėjai suprasti, kad juodu garbės reikalu laiko netrukdyti pono matininko ir užimti kuo mažiau vietos, šiuo tikslu, jie, teisybė, visąlaik kuždėdamiesi ir kikendami, mėgino ir šį, ir tą, kryžiavo rankas ir kojas, tupėsi drauge į krūvą, prieblandoje jų kampe buvo matyti tik didžiulis gniutulas. Tačiau K., deja, iš patyrimo dienos šviesoje žinojo, kad tai labai atidūs stebėtojai, visą laiką įsmeigę į jį akis, kad ir tada, kai, sakysim, neva vaikiškai žaisdami naudojo rankas žiūronų vietoje ir panašiai paikiojo arba vien šnairavo K. pusėn, o iš tikrųjų rodėsi įnikę tvarkytis savo barzdas, kurios jiedviem labai rūpėjo ir kurių ilgį ir vešlumą juodu daug sykių tarpusavy lygino, vis prašydami Frydą įvertinti.
Dažnai K. iš guolio abejingai žiūrėdavo, kaip siaučia visas tas trejetas.
O kai pasijuto pakankamai sustiprėjęs keltis iš lovos, visi puolė jo aptarnauti. Nebuvo dar tiek sustiprėjęs, kad galėtų apsiginti nuo tų patarnavimų, matė, kad šitaip darosi nuo jų lyg ir priklausomas ir kad tai gali blogai baigtis, tačiau priešintis neįstengė. Be to, ir nebuvo labai nemalonu gerti prie stalo Frydos atneštą gerą kavą, šildytis prie Frydos iškūrentos krosnies, vaikyti laiptais aukštyn ir žemyn labai jau uolius ir nevikrius parankinius, kad atneštų jam vandens nusiprausti, muilą, šukas ir veidrodį, o galų pagalėj, kai K. patyliukais užsiminė to pageidaująs,— ir romo taurelę.
Kurį laiką šitaip įsakinėjęs ir vis aptarnautas, paskui, veikiau malonios nuotaikos pagautas negu iš tikrųjų tikėdamasis sėkmės, K. tarė:
— Dabar judu eikit sau, man kol kas daugiau nieko nereikia, noriu vienas pasišnekėti su panele Fryda.
O nepamatęs jų veiduose aiškios prieštaros ir norėdamas jiems šiek tiek kompensuoti skriaudą, pridūrė:
— Paskui visi trys eisim pas bendruomenės seniūną, palaukit manęs apačioje, salėje.
Parankiniai, kad ir keista buvo, pakluso, tiktai prieš išeidami pasakė:
— Mudu galėtume ir čia palaukti.
O K. tarė:
— Žinau, bet nenoriu.
Pikta, bet tam tikra prasme ir malonu buvo K., kai Fryda, parankiniams išėjus, išsyk atsisėdo jam ant kelių ir pasakė:
— Kuo tau, mielasis, neįtiko parankiniai? Nuo jų mudviem nieko nereikia slėpti. Jie ištikimi.
— Ak, ištikimi,— tarė K.,— jie visąlaik manęs tykQ, tai beprasmiška, tačiau koktu.
— Man regis, kad suprantu tave,— tarė ji, pakibo jam ant kaklo ir buvo dar kažką besakanti, bet neįstengė daugiau nė žodžio pratarti; o kadangi krėslas stovėjo prie pat lovos, juodu persisvėrė ton pusėn ir nuvirto į patalą.
Ten ir gulėjo, tiktai be tokio atsidavimo kaip aną kartą, naktį. Ji ieškojo kažko, ir jis ieškojo kažko, abu jie ieškojo nirtulingai, vai- pydamiesi, galvomis gręždamiesi kits kitam į krūtinę, o jųdviejų glamonės ir piestu stojantys kūnai neleido jiedviem užsimiršti, tik vis priminė pareigą ieškoti; kaip šunys desperatiškai rausiasi į žemę, taip juodu rausėsi į kits kito kūną; ir bejėgiškai, nusivylę, geisdami pastverti dar paskutinę laimės kruopelę, plačiais liežuviais kartkartėm braukė kits kitam per veidą. Tik nuvargę nurimo ir pajuto dėkingumą vienas kitam. O paskui dar ir mergos atėjo.
— Pažiūrėk, kaip tuodu guli,— tarė viena ir pasigailėjusi užmetė ant jų skepetą.
Kai K. vėliau išsivadavo iš skepetos ir apsidairė, parankiniai — dėl to jis nė kiek nenustebo — vėlei buvo savo kertėje, juodu, pirštu

parodę į K., paragino kits kitą laikytis rimties ir atidavė pagarbą; negana to, prie pat lovos dar sėdėjo ir mezgė kojinę šeimininkė; tas smulkus darbas nelabai derėjo jos milžiniškai, kambarį kone užtemdžiusiai figūrai.
— Jau seniai aš čia laukiu,— tarė ji, pakeldama savo platų, senatvės raukšlių gausiai išvagotą, tačiau didžia dalimi vis dėlto dar glotnų, kitados gal net gražų veidą.
Tie žodžiai nuskambėjo lyg priekaištas, tik jis visai čia nepritiko, juk K. nebuvo prašęs ją ateiti. Tad jis tik galvos linktelėjimu patvirtino išgirdęs ir atsisėdo. Ir Fryda pakilo, bet paliko K. ir atsirėmė į šeimininkės krėslą.
— Ar negalima būtų, ponia šeimininke,— išsiblaškęs prabilo K.,— atidėti to, ką tamsta nori man pasakyti, iki aš grįšiu iš bendruomenės seniūno? Ten manęs laukia svarbus pašnekesys.
— Šitas, ponas matininke, yra svarbesnis, patikėk tamsta,— tarė šeimininkė.— Ten greičiausiai bus kalbama tik apie darbą, o čia reikia pasikalbėti apie žmogų, apie Frydą, mano mielą mergelę.
— Šit kaip,— pasakė K.,— tada nėra abejonės; tik nesuprantu, kodėl tasai reikalas nepaliekamas mudviem patiem.
— Iš meilės, iš susirūpinimo,— atsakė šeimininkė, prisitraukdama Frydos galvą, kuri, merginai stovint, siekė tiktai sėdinčios šeimininkės petį.
— Kadangi Fryda tamsta šitaip pasitiki,— tarė K.,— tai ir aš privalau pasitikėti. O kadangi Fryda visai neseniai mano parankinius pavadino ištikimais, vadinasi, mes čia visi bičiuliai. Taigi galiu tamstai, ponia šeimininke, pasakyti, kad manau, jog bus geriausia, jei mudu su Fryda susituoksim. Ir, beje, kuo greičiausiai. Deja, deja, šituo negalėsiu atitaisyti Frydai tos skriaudos, kurią ji per mane patyrė, prarasdama tarnybą „Ponų smuklėje“ ir Klamo draugystę.
Fryda pakėlė galvą, jos akyse žibėjo ašaros, visai ne pergalingai jos dabar žvelgė:
— Kodėl aš? Kodėl gi aš buvau tam parinkta?
— Kaip? — vienu balsu paklausė K. su šeimininke.
— Vargšui vaikeliui galva maišosi,— tarė šeimininkė,— galva maišosi, nes krūvon susidėjo pernelyg didi laimė ir pernelyg baisi nelaimė.
O Fryda, lyg patvirtindama šituos žodžius, puolė prie K., it patrakusi ėmė jį bučiuoti, tarytum kambaryje nieko daugiau nebūtų, o paskui raudodama, vis dar jį glėbesčiuodama, parpuolė prieš K.

ant kelių. Abiem rankom glostydamas Frydos plaukus, K. paklausė šeimininkę:
— Tamsta, regis, manai, kad aš teisingai elgiuosi?
— Tamsta garbingas žmogus,— atsakė šeimininkė irgi su ašaromis balse; ji atrodė trupučiuką subliuškus ir sunkiai alsavo; vis dėlto jai dar užteko jėgų pridurti: — Dabar tik reikės apgalvoti tam tikras garantijas, kurias tamsta privalai duoti Frydai, nes tamsta, kad ir kaip labai aš tamstą gerbiu, vis dėlto esi prašalaitis, nieko negali pasišaukti į liudininkus, tamstos namų padėtis čia niekam nežinoma. Taigi, mielasis pone matininke, turi pripažinti, kad garantijos reikalingos, juk pats pabrėžei, kiek daug Fryda ir šiaip jau praranda, susirišusi su tamsta.
— Žinia, garantijos, aišku,— tarė K.,— jas turbūt bus geriausia duoti pas notarą, nors gal ir kitos grafo žinybos čia dar įsikiš. Beje, aš irgi turiu prieš vestuves dar sutvarkyti vieną reikalą. Privalau pasikalbėti su Klamu.
— Tai neįmanoma,— tarė Fryda, truputėlį pasikeldama ir prisispausdama prie K.,— kas per mintis!
— Tai būtina,— atsakė K. — Jei man neįmanoma to pasiekti, turėsi tu imtis.
— Aš negaliu, K., aš negaliu,— tarė Fryda.— Niekados Klamas nesikalbės su tavim. Kaip tu gali net pagalvoti, kad Klamas su tavim kalbėsis!
— O su tavim kalbėtųsi? — paklausė K.
— Irgi ne,— atsakė Fryda,— nei su tavim, nei su manim, tai visiškai neįmanoma.— Skėstelėjusi rankomis, ji pasigręžė į šeimininkę.— Ponia šeimininke, tik pažvelk tamsta, ko jis reikalauja.
— Keistas tamsta žmogus, pone matininke,— tarė šeimininkė; dabar, tiesiau atsisėdusi, ji atrodė tiesiog baugiai: kojos išskėstos, milžiniški keliai išsišovę po plonu sijonu.— Tamsta reikalauji neįmanomų dalykų.
— Kodėl tai neįmanoma? — paklausė K.
— Paaiškinsiu tamstai,— tarė šeimininkė tokiu balsu, lyg tas paaiškinimas būtų, sakysim, ne paskutinė paslauga, o pirmoji jos paskirta bausmė,— mielai paaiškinsiu tamstai. Aš, tiesa, nepriklausau piliai ir esu tik moteriškė, ir tik šeimininkė šioje paskutinės rūšies užeigoje,— ji ne visai paskutinės rūšies, bet beveik,— taigi galimas daiktas, kad tamsta neteiksi per daug reikšmės mano aiškinimams, tačiau aš nugyvenau gyvenimą atviromis akimis ir mačiau daugybę

žmonių, ir viena nešiau visą ūkio naštą, nes mano pals, teisybė, geras vaikinas, tačiau užeigos šeimininko iš jo nėra, jis niekados nesupras, kas per daiktas atsakomybė. Tamsta, sakysim, juk tik jo aplaidumui turi būti dėkingas,— aš tą vakarą tiesiog alpau iš nuovargio,— kad esi šitam kaime, kad ramus ir patenkintas sėdi sau ant lovos.
— Ką sakai tamsta? — paklausė K., nubudęs iš savotiško išsiblaškymo, labiau susidomėjęs nei pasipiktinęs.
— Tik jo aplaidumui turi būti tamsta dėkingas! — dar kartą suriko šeimininkė, baksteldama smilium į K.
Fryda pamėgino ją apmaldyti.
...— Ko tu iš manęs nori? — tarė šeimininkė, skubiai pasigręždama visu kūnu.— Ponas matininkas mane klausė, ir aš privalau atsakyti. Kaipgi kitaip jis supras tai, kas mums savaime suprantama,— kad ponas Klamas niekados su juo nesikalbės, ką aš čia šneku „nesikalbės“, kad ponas Klamas niekados net negali su juo kalbėtis. Paklausyk tamsta, ponas matininke! Ponas Klamas yra ponas iš pilies, o tai jau savaime, nė nekalbant šiaip apie Klamo padėtį, yra labai aukštas rangas. O kas gi esi tamsta, kad tamstos sutikimo tuoktis mes čia taip nuolankiai prašinėjame? Tamsta ne iš pilies, tamsta ne iš kaimo, tamsta esi niekas. Deja, tamsta vis dėlto esi kai kas,— prašalaitis, žmogus, niekam nereikalingas ir visiems stovįs skersai kelio, žmogus, dėl kurio amžinai vien nemalonumai, dėl kurio tenka iškraustyti mergas, žmogus, kurio ketinimai nežinomi, žmogus, kuris suviliojo mūsų numylėtinę mažytę Frydą ir kuriam ją, deja, tenka duoti į pačias. Dėl visų tų dalykų aš juk tamstai iš esmės nepriekaištauju. Tamsta esi, kas esi; pernelyg daug savo gyvenime esu jau mačiusi, kad neįstengčiau ir šito reginio pakelti. Bet dabar įsivaizduok tamsta, ko iš tikrųjų reikalauji? Kad toks žmogus kaip Klamas su tamsta kalbėtųsi! Sopančia širdimi girdėjau, kad Fryda leido tamstai pasižiūrėti pro akutę, jau tuomet, kai ji šitaip padarė, tamsta buvai ją suviliojęs. Sakyk tamsta, kaipgi apskritai ištvėrei pakėlęs į Klamą akis? Gali ir neatsakyti tamsta, žinau, kad puikiausiai ištvėrei. Tamsta juk visai nė nepajėgi iš tikrųjų pamatyti Klamo, ir čia ne mano puikybė, nes ir aš pati to nepajėgiu. Kad Klamas su tamsta kalbėtųsi! Juk jis nesikalba net su kaimo gyventojais, dar nė karto nėra kalbėjęsis su kokiu kaimo žmogum. Juk didi garbė Frydai buvo, garbė, kuria aš didžiuo- siuosi ligi savo dienų galo, kad jis bent retsykiais šūkteldavo Frydą vardu, kad ji galėjo jam kiek norėjo kalbėti ir gavo leidimą įsitaisyti akutę, bet kalbėtis jis ir su ja nesikalbėjo. Bet ir tam, kad jis kartais

saukdavo Frydą, visai nebūtina teikti tos reikšmės, kuri mums labiausiai patiktų, jis tiesiog šūkteldavo vardų „Fryda“ — kam žinomi jo ketinimai? — kad Fryda, žinoma, skubiausiai nueidavo, tai buvo jos reikalas, o kad ji buvo nekliudomai pas jį įleidžiama, buvo Klamo malonė, bet negalima tvirtinti, kad jis būtų ją stačiai šaukęs. Tiesa, dabar jau ir tai, kas buvo, amžiams pradingę. Gal Klamas dar šauks vardą „Fryda“, tas visai įmanoma, tačiau mergina, su tamsta prasidėjusi, tikrai nebebus pas jį įleista. Ir tik vieno, tik vieno dalyko vargšė mano galva negali suprasti — kad mergina, apie kurią buvo sakoma, kad ji Klamo mylimoji,— beje, man tas pasakymas regisi labai jau perdėtas,— leido tamstai net prisiliesti prie savęs.
— Žinoma, kad tai keista,— tarė K., pasiimdamas ant kelių Frydą, kuri, nors ir nuleidusi galvą, nė trupučio nesipriešino,— tačiau, mano galva, tai tik įrodymas, kad ir apskritai ne viskas yra taip, kaip tamsta manai. Sakysim, tamsta visai teisingai teigi, kad prieš Klamą aš niekas; ir jei aš dabar veržiuosi pasikalbėti su Klamu, ir net po tamstos aiškinimų tos minties neatsisakau, tai tas dar nereiškia, kad pajėgčiau ištverti priešais Klamą, kai tarp mūsų nebebūtų durų, ir kad išsyk nepabėgčiau iš kambario vos jam įžengus vidun. Tačiau toks, tegu ir pagrįstas būgštavimas neturi sulaikyti manęs imti ir pamėginti. Ir jeigu man pasisektų jam atsispirti, tai visai nėra būtina, kad jis su manim kalbėtųsi, man užteks vien pamatyti, kokį įspūdį jam padarys mano žodžiai, o jeigu jie ir jokio įspūdžio jam nepadarytų arba jis manęs visai nė nesiklausytų, tai aš vis dėlto bent tiek laimėsiu, kad būsiu laisvai pakalbėjęs galingo vyro akivaizdoje. O tamsta, ponia šeimininke, taip puikiai pažįstanti gyvenimą ir žmones, ir Fryda, dar vakar buvusi Klamo mylimoji,— nematau pagrindo atsisakyti šio žodžio,— be abejo, nesunkiai galite sudaryti man progą pasišnekėti su Klamu; net jeigu niekaip kitaip neįmanoma, tai bent „Ponų smuklėje“, gal jis ir šiandien dar ten.
— Tai neįmanoma,— tarė šeimininkė,— ir matau, kad tamsta tiesiog nesugebi to suprasti. Bet sakyk vis dėlto tamsta, apie ką nori su Klamu šnekėtis?
— Žinoma, apie Frydą,— atsakė K.
— Apie Frydą? — tarsi nieko nesuprasdama paklausė šeimininkė ir pasisuko į Frydą.— Ar girdi, Fryda, apie tave jis, jis ketina su Klamu, su Klamu kalbėtis.
— Ak,— tarė K.,— tamsta, ponia šeimininke, esi tokia protinga, garbi moteris, o gąsčiojies kiekvieno menkniekio. Na ir kas, aš noriu
225 Ketvi r t as sky r i u s
su juo pasikalbėti apie Frydą, juk tai ne taip jau kraupu, veikiau savaime suprantama. Mat tamsta, be „abejo, klysti ir manydama, kad nuo tos akimirkos, kai aš pasirodžiau, Fryda pasidarė Klamui visai bereikšmė. Taip manydama, tamsta jį per menkai vertini. Puikiai jaučiu — įžūliai elgiuosi, kad šiuo klausimu mėginu pamokyti tamstą, bet tiesiog privalau mokyti. Dėl manęs Klamo ryšys su Fryda niekaip negali pasikeisti. Arba jokio esminio ryšio nebuvo,— taip, tiesą kalbant, tvirtina tie, kas nepripažįsta Frydai garbingo mylimosios vardo,— ką gi, tada jo ir šiandien nėra; o jeigu jo būta, tai kaip tuomet aš, pasak tamstos, gyvas niekas Klamo akyse,— kaipgi tuomet aš galėjau tą ryšį sutrikdyti? Tokiais dalykais lengva patikėti pirmą išgąsčio akimirką, bet, nors truputėlį pamąsčius, viską tenka koreguoti. Beje, leiskim ir pačiai Frydai pasakyti savo nuomonę.
Žvilgsniu klaidžiodama kažkur tolumoje, skruostu prisiglaudusi K. prie krūtinės, Fryda tarė:
— Žinoma, viskas ir yra taip, kaip sako motušėlė: Klamas apie mane nieko daugiau nė girdėti nenori. Tačiau, žinia, ne dėl to, kad atsiradai tu, mylimasis, tokie dalykai visai nebūtų galėję jo paveikti. Užtat, man regisi, kaip tik jo dėka mudu ten ir susitikome po stalu; palaiminta, ne prakeikta tebus toji valanda.
— Jeigu taip,— tarė K. iš lėto, nes Frydos žodžiai buvo jam saldūs, kelias sekundes jis net užsimerkė, kad tie žodžiai visą jį persmelktų,^- jeigu taip, tai dar mažiau tėra pagrindo bijotis pokalbio su Klamu.
— Kurgi ne,— tarė šeimininkė, iš aukštybių žvelgdama į K.— Tamsta man kartais panašus į mano vyrą, esi toks pat užsispyręs ir vaikiškas kaip ir jisai. Tamsta tik kelias dienas prabuvai šiame kaime, o jau tariesi viską geriau išmanąs už vietos žmones, geriau už mane, seną moteriškę, ir už Frydą, tiek visko mačiusią ir girdėjusią „Ponų smuklėje“. Neneigiu, kad įmanoma kartais šį tą pasiekti ir nusižengiant instrukcijoms ir seniems papročiams; pati nesu nieko panašaus patyrusi, bet, sako, esama tokių pavyzdžių, ir tebūnie; tačiau to tikrai nepasieksi taip, kaip tamsta sieki, visąlaik sakydamas tik „ne“ ir „ne“, kliaudamasis vien savo galva ir neklausydamas nuoširdžių patarimų. Nejau manai, kad aš taip dėl tamstos sielojuosi? Ar rūpinausi tamsta, kol tamsta buvai vienas? O juk ne pro šalį būtų buvę, kai ko būtų buvę galima ir išvengti. Anąsyk tik tiek pasakiau vyrui apie tamstą: „Neprasidėk su juo“. Ir aš šiandien neprasidėčiau, jeigu dabar jau ir Fryda nebūtų įtraukta į tamstos lemtį. Jai turi tamsta dėkoti —

ar tamstai patinka, ar ne — už mano rūpestį, netgi už mano dėmesį tamstai. Ir nevalia tamstai manęs taip paprastai atstumti, nes man, vienintelei, su motinišku rūpesčiu globojančiai mažytę Frydą, tamsta turėsi kuo griežčiausiai už viską atsakyti. Gal ir Frydos teisybė, gal viskas nutiko Klamo valia; bet Klamas man dabar visai ne galvoj; niekados su juo nesikalbėsiu, jis man visiškai nepasiekiamas; o tamsta štai sėdi šičia, laikai mano Frydą ir esi — kodėl turėčiaii slėpti? — esi mano laikomas. Taip, mano laikomas, nes štai imsiu ir išvysiu tamstą iš namų, ir pamėgink tuomet, vaikine, susirasti kokią priebėgą kaime, tegu nors šuns būdą.
— Ačiū,— tarė K.,— tai atvira šneka, ir aš visiškai tikiu tamsta. Vadinasi, štai kokia netikra mano, o drauge — ir Frydos padėtis.
— Ne! — riktelėjo įniršusi šeimininkė.— Šiuo požiūriu Frydos padėtis nė kiek nesusijusi su tamstos. Fryda — saviškė mano namuose, ir niekam nevalia jos padėties čia vadinti netvirta.
— Gerai jau, gerai,— tarė K.,— ir dėl to su tamsta nesiginčysiu, ypač kad Fryda dėl man nežinomų priežasčių, matyt, pernelyg tamstos bijosi, todėl ir nesikiša. Taigi kol kas kalbėkim tik apie mane. Mano padėtis didžiai netvirta, tamsta to neneigi, veikiau net stengiesi tai įrodyti. Kaip ir visi kiti tamstos teiginiai, įaip ir šis teisingas tiktai didžiąja dalim, bet ne visiškai. Aš, šaky i m, žinau net visai gerą nakvynę, kur būsiu priimtas.
— Kur gi? Kur gi? — taip sutartinai ir taip smalsiai sušuko Fryda su šeimininke, lyg jodviem abiem dėl tų pačių priežasčių būtų tatai rūpėję.
— Pas Barnabą,— atsakė K.
- Sukčiai! — suriko šeimininkė.— Klastūnai ir sukčiai! Pas Barnabą! ,vr girdit,— ir ji pasisuko į kertę, tačiau parankiniai jau seniai buvo iš jos išlindę ir, susikibę už parankių, stovėjo šeimininkei už nugaros, o ši dabar, lyg trokštų ko nors įsitverti, pačiupo vieno iš jų ranką,— ar girdit, kur trinasi ponas, Barnabo šeimoj! Žinia, ten jis gaus nakvynę, ak, kad jis būtų ją ten gavęs, o ne „Ponų smuklėj“. Bet kurgi judu buvot?
— Ponia šeimininke,— tarė K., parankiniams nespėjus atsiliepti,— tai mano parankiniai, o tamsta su jais elgiesi taip, lyg juodu būtų tamstos parankiniai, o mano sargybiniai. Visais kitais klausimais esu pasirengęs bent jau ginčytis dėl tamstos nuomonės, bet dėl savo parankinių — ne, čia reikalas juk visai aiškus! Todėl prašau tamstą nekalbinti mano parankinių, o jeigu šito mano prašymo būtų negana, draudžiu savo parankiniams tamstai atsakinėti.
— Vadinasi, man nevalia judviejų kalbinti,— tarė šeimininkė, ir visi trys nusijuokė — šeimininkė pašaipiai, bet daug švelniau, negu K. buvo tikėjęsis, o parankiniai, kaip visada, daugiareikšmiu ir nieko nereiškiančiu savo juoku, atmetančiu visokią atsakomybę.
— Tik nesupyk,— tarė Fryda,— turi suprasti mūsų susijaudinimą. Galima juk sakyti, tik Barnabui mudu privalom būti dėkingi, kad dabar turime vienas kitą. Kai pirmąsyk pamačiau tave bendrojoje salėje — tu įžengei vidun įsikibęs Olgai į parankę — aš jau, teisybė, šį tą apie tave žinojau, bet apskritai tu man visai nerūpėjai. Ir ne t i1 tu man nerūpėjai, beveik niekas, beveik niekas man nerūpėjo. Juk man jau ir tada daug kas nepatiko, kai kas mane pykino, bet kas gi tai buvo per nepasitenkinimas, kas per piktumas! Sakysim, įžeis mane koks už eigos lankytojas, juk jie amžinai prie manęs kibo,— matei tuos vyrukus, bet ateidavo dar daug blogesnių, Klamo tarnai nebuvo visų blogiausi,— taigi įžeis mane kuris, bet ką man tas reiškė? Man atrodė, lyg tai būtų prieš daugybę metų nutikę arba visai ne man nutikę, arba lyg aš tai būčiau girdėjus tik pasakojant, arba lyg jau ir pati būčiau pamiršusi. Bet negaliu to apsakyti, net nebegaliu to įsivaizduoti, taip viskas pasikeitė nuo tos akimirkos, kai Klamas mane paliko.
Ir, nebaigusi pasakoti, susinėrusi skreite rankas, Fryda liūdnai nuleido galvą.
— Matai, ponas matininke,— sušuko šeimininkė, lyg ne ji pati kalbėtų, o tik Frydai būtų paskolinusi savo balsą; ji net pasislinko arčiau, sėdėjo dabar visai šalia Frydos,— matai, ką pridarei tamsta, tegu ir tamstos parankiniai, kurių man juk nevalia kalbinti, pasižiūri ir pasimoko! Tamsta išplėšei Frydą iš visų laimingiausios būklės, kokia tik jai kada nors buvo tekusi, ir tamstai tas pavyko visų pirma todėl, kad Fryda, pagauta vaikiškai perdėtos užuojautos, negalėjo ištverti matydama, kaip tamsta vaikštai už parankės su Olga ir užtai atrodai pakliuvęs į Barnabo šeimos rankas. Ji išgelbėjo tamstą ir pati pasiaukojo. O dabar, kai tatai jau įvykę, kai Fryda viską, ką tik turėjo, iškeitė į laimę sėdėti tamstai ant kelių,— dabar ateini tamsta ir trenki lyg didžiausią kozirį, girdi, kažkada galėjai gauti nakvynę pas Barnabą. Šitaip tikriausiai mėgini tamsta įrodyti, kad esi nuo manęs nepriklausomas. Žinoma, jeigu tamsta būtumei pernakvojęs pas Barnabą, tai būtum nuo manęs toks nepriklausomas, kad akimoju, ir kuo skubiausiai, turėtumei nešdintis iš mano namų.

— Barnabo šeimynos nusidėjimai man nežinomi,— tarė K., atsargiai pakėlęs ir iš lėto pasodinęs ant lovos tarytum apmirusią Fry- dą, o pats atsistojęs,— gal čia tamsta ir teisi, tačiau aš buvau tikrai teisus, kai prašiau tamstą palikti mudviem su Fryda vieniem tvarkyti savo reikalus. Tamsta pirma šnekėjai kažką apie meilę ir rūpestį, bet aš jų paskui ne kažin kiek tepajutau, užtat nestigo pykčio, patyčių ir kalbų apie išvarymą iš namų. Jeigu tamsta siekei'atplėšti Frydą nuo manęs arba mane nuo Frydos, tai viskas buvo gudriai sumanyta; bet manau, kad tamstai tas vis dėlto nepasiseks, o jeigu pasisektų, tai tamsta — tebus leista ir man vieną sykį miglotai pagrūmoti — dar karčiai pasigailėsi. Jei kalbėsime apie tamstos man suteiktą būstą — tamsta, be abejo, turi galvoje tik šitą šlykščią lindynę, ką gi daugiau? — tai dar anaiptol nežinia, ar davei jį man savo valia, veikiau panašu, kad dėl jo esama grafo žinybų nurodymo. Dabar joms pranešiu, kad man čia atsakyta pastogė, ir jeigu tuomet būtų man skirtas kitas butas, tamsta tikriausiai lengviau atsikvėpsi, o aš tai jau tiesiog atsidusiu. Dabar einu šituo ir kitais reikalais pas bendruomenės seniūną; malonėk tamsta bent Fryda šiek tiek pasirūpinti, nes vadinamosios motiniškos tamstos kalbos ją jau pakankamai nukamavo.
Tada K. pasigręžė į savo parankinius.
— Eime! — tarė, pasiėmęs nuo kablio Klamo laišką, ir buvo jau beišeinąs.
Šeimininkė tylomis žiūrėjo į jį ir tik tada, kai jis uždėjo plaštaką ant durų rankenos, tarė:
— Ponas matininke, dar šį tą noriu tamstai pasakyti išeinančiam, mat kad ir kokias šnekas tamsta čia varinėtumei, kad ir kaip mėgintu- mei įžeisti mane, seną moteriškę, vis dėlto esi tamsta busimasis Frydos vyras. Tik todėl ir sakau tamstai, kad tamsta šiurpiai nenusituo- ki, kaip šiose vietose viskas sutvarkyta, tiesiog galvoje spengia tamstos besiklausant ir mintyse lyginant tai, ką tamsta kalbi ir manai, su tikrąja padėtimi. Vienu sykiu to nepašalinsi, gal to ir apskritai nepavyks pašalinti; tačiau daug ką galima pataisyti, jeigu tik tamsta nors truputėlį patikėsi manim ir visąlaik turėsi galvoj, kad nenusituoki. Tuomet, sakysim, iškart pasidarysi man teisingesnis ir bent numanyti pradėsi, koks šiurpas mane apėmė,— to šiurpo padariniai dar ligi šiol nepraėję,— kai sužinojau, kad mano mylimiausioji mažylė sakytumei paliko erelį ir susidėjo su gluodenu, nors tikrasis santykis juk dar kur kas prastesnis, ir aš visąlaik turiu stengtis jį pamiršti, kitaip nepajėgčiau tamstai ramiai nė žodelio pratarti. Ak, štai tamsta ir vėl
supykai. Ne, dar neišeik tamsta, nors šito prašymo dar paklausyk: kad ir kur tamsta nueitum, visados atsimink, kad nusituoki čia mažiau už visus, ir būk atsargus; čia, pas mus, kur Fryda vien savo buvimu sergsti tamstą nuo bėdos, gali sau tamsta plepėti, kiek širdis geidžia, gali čia, sakysim, paskui mums parodyti, kaip ketini kalbėtis su Klamu; tik jau iš tikrųjų, tik jau iš tikrųjų melste meldžiu tamstą to nedaryti!
Šeimininkė atsistojo, truputėlį svyruodama iš susijaudinimo, priėjo prie K., paėmė jį už rankos ir maldaujamai pažvelgė į jį.
— Ponia šeimininke,— tarė K.,— nesuprantu, kodėl tamsta taip žeminies, taip maldauji mane dėl tokio reikalo. Jeigu, kaip tamsta sakai, man neįmanoma pasikalbėti su Klamu, tai aš to ir nepasieksiu, ar tamsta mane maldausi, ar ne. O jeigu tai vis dėlto būtų įmanoma, kodėl gi man tada nepasikalbėti, juoba kad, atkritus tamstos pagrindiniam argumentui, ir visi kiti tamstos būgštavimai darosi labai abejotini. Tiesa, nusituokti aš nenusituokiu, šitos tiesos, šiaip ar taip, nenuneigsi, ir dėl to man labai liūdna; bet čia esama ir pranašumo, nes tas, kas nenusituokia, daugiau ir išdrįsta, todėl aš, kol pristigsiu jėgų, esu linkęs su mielu noru dar valandžiukę kęsti šį nenusituokimą ir jo, be abejo, prastus padarinius. Tačiau tie padariniai juk daugiausia užgrius tik mane, tad aš visų pirma ir nesuprantu, kodėl tamsta maldauji. Juk tamsta, žinoma, visados pasirūpinsi Fryda, o jeigu aš visai pradingčiau iš Frydos akiračio, tamstai tas būtų tikra laimė. Ko gi tad tamsta bijaisi? Argi gali būti, kad tamsta bijotumeisi,— tam, kas nenusituokia, viskas atrodo įmanoma,— čia K. jau pravėrė duris,— argi gali būti, kad tamsta bijotumeisi dėl Klamo?
Lydimas parankinių, K. nuskubėjo laiptais žemyn, o šeimininkė tylėdama nulydėjo jį akimis.

K. net pats stebėjosi, kad pašnekesys su seniūnu nekelia jam didelio rūpesčio. Mėgino aiškintis tatai savo ligšioline patirtimi, rodančia, kad tarnybinis bendravimas su grafo žinybomis jam buvo visai paprastas. Taip buvo todėl, kad, visų pirma, matyt, kartą visam laikui buvo nutarta, sprendžiant jo reikalus, laikytis tam tikro, iš paviršiaus labai jam palankaus principo, kita vertus, viską galėjai grįsti ir stačiai pasigėrėtinu tarnybų darnumu, kurį kaip tik ten, kur jo neva iš

viso nebuvo, nujautei esant itin tobulą. Retsykiais, galvodamas apie tuos dalykus, K. buvo linkęs laikyti savo padėtį patenkinama, nors po tokių pasitenkinimo priepuolių visuomet sau kuo skubiausiai pasakydavo, kad kaip tik čia ir slypi pavojus.
Tiesioginiai ryšiai su žinybomis juk nebuvo pernelyg sunkūs, nes žinybos, kad ir kaip puikiai buvo suorganizuotos, visados tik tolimų, neregimų ponų vardu gynė tolimus, neregimus interesus, o K. kovojo už gyvybiškai artimą reikalą, pats už save, ir bent phčiu pirmuoju metu — savo valia, nes juk pats puolė; ir ne tik pats už save kovojo, jo pusėje, matyt, būta dar ir kitų, jam nežinomų jėgų, kurias veikiant jis galėjo patikėti matydamas, kokių priemonių griebiasi žinybos. Bet žinybos, nereikšmingais klausimais — o kitokių juk dar nė nebuvo — labai jam nuolaidžiaudamos, tuo pat metu neleido jam patirti mažučių lengvų pergalių, o drauge nei jų teikiamo pasitenkinimo, nei iš to kylančio pasitikėjimo, reikalingo tolesnėms, didesnėms kovoms. Vietoj to žinybos leido K., tiesa, tik kaimo ribose, prasmukti visur, kur tik jis norėjo, tuo jį paikindamos ir silpnindamos; kovos čia žinybos apskritai vengė, stengėsi perkelti ją į netarnybinį, visai neapžvelgiamą, drumstą, keistą gyvenimą. Todėl tad, jeigu tik K. nebūtų visąlaik saugojęsis, galėjo ir taip atsitikti, kad jis vieną gražią dieną, nepaisant viso žinybų paslaugumo, atlikęs net ,visus iki vieno tokius perdėtai lengvus tarnybinius įpareigojimus, suklaidintas jam rodomo tariamo prielankumo, pasirodys taip neatsargiai gyvenęs likusį savo gyvenimą, kad čia ir bus sugniuždytas, o tada žinybos, vis dar švelnios ir malonios, sakytumei prieš savo pačių valią, vien gindamos kažkokią jam visai nežinomą viešąją tvarką, turės įsikišti ir pašalinti jį iš kelio. O kas gi, tiesą sakant, buvo čia tasai likęs gyvenimas? Dar niekur K. nebuvo matęs, kad tarnyba ir gyvenimas būtų taip susipynę kaip čia — taip susipynę, kad kartais galėjai pamanyti, jog tarnyba ir gyvenimas čia vietomis apsikeitę. Ką gi jam reiškė, sakysim, ligi šiol tiktai formali Klamo valdžia tarnyboje, palyginti su ta valdžia, kurią Klamas iš tikrųjų turėjo jo miegamajame? Todėl tad čionai šiek tiek lengvabūdiškas elgesys, tam tikras atsipalaidavimas buvo leistinas tik tiesiogiai bendraujant su žinybomis, o šiaip visą laiką turėjai būti be galo atsargus, prieš žengdamas žingsnį apsidairyti į visas puses.
Tokia K. nuomonė apie šių vietų žinybas pas seniūną iš pradžių visiškai pasitvirtino. Seniūnas, malonus, apkūnus, švariai nusiskutęs vyras, kaip tik sirgo, buvo suremtas sunkaus podagros priepuolio, tad priėmė K. gulėdamas lovoje.
— Štai koks, vadinasi, tas mūsų ponas matininkas,— tarė jis, pamėgino sveikindamasis kilstelėti, bet neįstengė ir, atsiprašomu mostu parodęs į savo kojas, vėlei nuvirto į priegalvius.
Kambario prieblandoje — mat mažučiai langeliai dar buvo uždangstyti užuolaidomis — tyki, beveik į šešėlį panaši moteriškė atnešė K. krėslą ir pastatė jį prie ligonio patalo.
— Prašom sėstis, prašom sėstis, ponas matininke,— pasakė seniūnas.— Ir prašom dėstyti savo pageidavimus.
K. balsiai perskaitė Klamo laišką, papildydamas jį viena kita savo pastaba. Ir vėlei jį apėmė jausmas, kad turėti reikalų su žinybomis yra be galo lengva. Jos kėlė stačiai visokią naštą, viską galėjai joms užkrauti, o pats likai nepalytėtas ir laisvas. Seniūnas, lyg savo ruožtu irgi tą patį pajutęs, nesmagiai pasimuistė guolyje. Galų gale pasakė:
— Kaip tamsta turbūt pastebėjai, ponas matininke, man šis reikalas buvo žinomas. Pats ligi šiol jokių žygių nesiėmiau pirmiausia dėl savo ligos, o paskui ir dėl to, kad tamsta taip ilgai nesirodei, buvau jau bemanąs, kad tamsta būsi to reikalo atsisakęs. Bet dabar, kai tamsta buvai toks malonus, jog pats mane aplankei, žinia, privalau pasakyti tamstai visą nemalonią teisybę. Tamsta, kaip sakaisi, esi priimtas matininku; bet mums, deja, matininkas nereikalingas. Jam čia nebūtų nė menkiausio darbelio. Mažų mūsų ūkelių ežios sužymėtos, viskas tvarkingai surašyta. Savininkai beveik nesikeičia, o smulkius vaidus dėl ežių patys išsisprendžiame. Tai kam gi mums matininkas?
Nors K., tiesa, niekados apie tai nemąstė, širdies gilumoje buvo įsitikinęs, kad maždaug tokios žinios jis ir tikėjosi. Kaip tik todėl galėjo išsyk atsakyti:
— Man tai didelis netikėtumas. Atseit visi mano planai eina perniek? Galiu vien tikėtis, jog čia nesusipratimas.
— Deja, ne,— tarė seniūnas,— viskas taip, kaip aš sakau.
— Bet argi tai galimas daiktas! — sušuko K.— Juk aš ne tam leidausi į šią begalinę kelionę, kad dabar būčiau išsiųstas atgalios!
— Čia jau kitas klausimas,— tarė seniūnas,— ir ne man jį spręsti. Tačiau, žinia, galiu tamstai paaiškinti, kaip galėjo įvykti tasai nesusipratimas. Tokioje didžiulėje žinyboje kaip kad grafo gali retsykiais pasitaikyti, kad vienas skyrius duoda vieną nurodymą, kitas — kitą, vienas apie kitą nieko nežino, aukščiau esanti kontrolė, teisybė,

labai griežta, tačiau vien dėl savo prigimties vėluojanti, taip tad ir gali kilti nedidelė painiava. Tiesa, visuomet tik dėl menkučių smulkmenų, kaip, sakysim, ir tamstos atveju. Niekad nesu girdėjęs, kad būtų padaryta klaida svarbiu klausimu, bet ir smulkmenos dažnai būna gana nemalonios. O jeigu grįšim prie tamstos atvejo, tai, neturėdamas jokių tarnybinių paslapčių,— tam aš per ,menkas valdininkas, esu ūkininkas, toks jau ir liksiu,— atvirai išdėstysiu tamstai, kaip viskas nutiko. Seniai seniai, anuomet aš dar tik keli mėnesiai buvau seniūnu, atėjo įsakas, jau net nebeatmenu iš kurio skyriaus; tame įsake kalno ponams būdingu tonu buvo pranešta, jog turįs būti nusamdytas matininkas, o bendruomenei pavesta parengti visus jo darbui reikalingus užrašus ir planus. Tasai įsakas tikrai negalėjo tamstos liesti, nes viskas nutiko jau prieš daugelį metų, ir nebūčiau jo dabar nė prisiminęs, jeigu nesirgčiau ir neturėčiau patale pakankamai laiko pamąstyti apie pačius juokingiausius dalykus. Mice,— tarė jis, staiga pertraukdamas savo pasakojimą ir kreipdamasis į žmoną, kuri, nežinia ką veikdama, vis dar šmižinėjo po kambarį,— būk gera, paieškok spintoje, gal rasi tą įsaką. Mat jis,— paaiškino seniūnas K.,— iš mano pirmųjų laikų, kai dar viską saugojau.
Moteris išsyk atidarė spintą, K. su seniūnu sužiuro į ją. Spinta buvo kimšte prikimšta popierių. Pravėrus duris, laukan išvirto du dideli dokumentų ryšuliai, suveržti virvele apsukui, kaip paprastai rišamos malkos; moteris išsigandus atšoko į šalį.
— Apačioj, apačioj turėtų būti,— diriguodamas iš patalo, tarė seniūnas.
Moteris, abiem rankom griebdama dokumentus, klusniai ėmė viską versti iš spintos, norėdama prieiti prie apatinių popierių. Raštais jau pusė kambario buvo nuklota.
— Daug darbo nuveikta,— linktelėjęs tarė seniūnas,— ir čia tik mažoji dalis. Pagrindinę krūvą sukroviau daržinėje, o didžioji dalis, teisybė, pražuvo. Kas gali viską išsaugoti! Bet daržinėje dar labai daug. Ar pavyks surasti įsaką? — kreipėsi jis vėl į žmoną.— Ieškok dokumento, kuriame mėlynai pabrauktas žodis „matininkas“.
— Čia tamsu,— atsakė žmona,— atsinešiu žvakę.
Ir, žengdama per popierius, išėjo iš kambario.
— Žmona man didžiulė parama,— tarė seniūnas.— Šitas valdiškas darbas toks sunkus, o turiu jį dirbti priešokiais. Tiesa, rašto darbams turiu dar vieną pagalbininką, mokytoją, bet vis tiek neįmanoma susidoroti, visados lieka daug nesutvarkytų reikalų, jie sukaupti

štai šioje dėžėje,— čia seniūnas parodė į kitą spintą.— O dabar, kai dar susirgau, jau ir visai nėra išsigelbėjimo,— tarė jis ir nuvargęs, bet išdidus atvirto aukštielninkas.
— Gal aš galėčiau,— prabilo K., kai žmona grįžo su žvake ir, atsiklaupusi prie spintos, įniko ieškoti įsako,— pagelbėti tamstos žmonai?
Seniūnas juokdamasis pakratė galvą:
— Kaip jau sakiau, neturiu nuo tamstos jokių tarnybinių paslapčių, bet jau per toli nueičiau, jei leisčiau tamstai pačiam raustis dokumentuose.
Kambary dabar stojo tyla, buvo girdėti tik popierių šnaresys, seniūnas galbūt net valandžiukę užsnūdo. Išgirdęs tylų beldimą į duris, K. atsigręžė. Ten, žinoma, buvo jo parankiniai. Šiaip ar taip, jau buvo pavykę juos truputėlį išauklėti, jie nepuolė iš sykio į kambarį, iš pradžių tiktai sušnibždėjo pro durų plyšį:
— Lauke mudviem per šalta.
— Kas ten? — krūptelėjęs paklausė seniūnas.
— Tik mano parankiniai,— atsakė K.,— nė nežinau, kur jiems liepti palaukti, lauke per šalta, o čia jie tiktai kliudys.
— Man jie netrukdo,— maloniai tarė seniūnas.— Tegu eina vidun. Beje, aš juos pažįstu. Seni pažįstami.
— Bet man jie kliudo,— atvirai prisipažino K., perbėgo akimis nuo parankinių prie seniūno, vėl grįžo prie parankinių ir įsitikino, jog visi trys šypsosi taip vienodai, kad nė neatskirsi.— Bet jau kad esate čia,— pridūrė dvejodamas,— tai pasilikit ir padėkit poniai se- niūnienei ieškoti dokumento, kuriame mėlynai pabrauktas žodis „matininkas“.
Seniūnas neprieštaravo. Tai, ką pirma draudė matininkui, dabar jisai leido parankiniams, ir tie išsyk puolė prie raštų, bet tik daugiau rausėsi krūvoje, negu ieškojo, ir kol vienas vargais negalais mėgindavo perskaityti dokumentą, kitas jau, žiūrėk, išplėšia jį iš rankos. Moteriškė tuo tarpu klūpojo prie tuščios spintos, ji, rodės, nebeieškojo, šiaip ar taip, žvakė stovėjo nuo jos labai toli.
— Parankiniai,— tarė seniūnas, šypsodamasis iš pasitenkinimo savimi, tarytum viskas čia vyktų jo nurodymu, bet niekas to nė nenumanytų,— kaip tamsta sakai, tamstai kliudo, bet juk čia tamstos paties parankiniai.
— Ne,— šaltai atsakė K.,— jie tik čia prie manęs prisiplakė.

— Na jau, prisiplakė,— tarė seniūnas,— turbūt tamsta norėjai pasakyti, kad jie čia tamstai buvo priskirti.
— Gerai, sakysim, priskirti,— tarė K.— Bet būtų tas pat, jeigu jie būtų iš dangaus nukritę — toks neapgalvotas šis priskyrimas.
— Neapgalvotų dalykų čia nebūna,— pasakė seniūnas ir net atsisėdo, užmiršdamas skaudamą koją.
— Nebūna? — paklausė K.— O kaipgi tada su mano pakvietimu?
— Ir tamstos pakvietimas buvo rimtai apsvarstytas,— tarė seniūnas,— tik pašalinės aplinkybės įsikišusios viską sujaukė, galėsiu tamstai net dokumentais tatai įrodyti.
— Juk dokumento neįmanoma rasti,— tarė K.
— Neįmanoma rasti? — sušuko seniūnas.— Mice, būk gera, pasiskubink truputį! O kol kas galiu tamstai ir be dokumentų papasakoti istorijos pradžią. Į tą įsaką, kurį tamstai pirma minėjau, mes padėkoję atsakėme, kad matininkas mums nereikalingas. Tačiau atrodo, kad šis atsakymas bus sugrįžęs ne į ankstesnį skyrių, pavadinkim jį A, bet per klaidą patekęs kitam skyriui B. Taigi A skyrius atsakymo nesulaukė, bet, deja, ir B skyrius gavo ne visą mūsų atsakymą; gal mūsų laiškas pas mus pasiliko, gal kur kelyje pasimetė, tik jau ne pačiam skyriuj, dėl to galiu galvą guldyti,— šiaip ar taip, ir B skyrių pasiekė tik dokumento vokas su lydraščiu, kuriame tiek tebuvo pažymėta, kad įdėtajame, deja, iš tikrųjų nebesamame dokumente kalbama apie matininko pakvietimą. A skyrius tuo tarpu laukė atsakymo, ten šis reikalas, žinoma, buvo užregistruotas, tačiau, kaip dėl suprantamų priežasčių dažnokai nutinka ir kaip, viską rūpestingai tvarkant, gali nutikti, referentas kliovėsi, kad mes atsakysim, o jis tada pakvies matininką arba tęs susirašinėjimą šiuo klausimu su mumis toliau. Dėl to jis nė netikrino registracijos, ir jo skyriuje viskas nuėjo į užmirštį. Tačiau B skyriuje dokumento vokas pateko stropumu garsėjančiam referentui, italui, pavarde Sordinis; net man, saviškiui, nesuvokiama, kodėl tokių gabumų žmogus laikomas beveik nereikšmingam poste. Tasai Sordinis, žinoma, grąžino mums tuščią dokumento voką, prašydamas papildomos informacijos. Tačiau dabar nuo ano pirmojo A skyriaus rašto buvo praėję jau daug mėnesių, jeigu ne metų; ir tai visai suprantama, mat jeigu, kaip ir privalu, laiškas eina tinkamu keliu, savo skyrių jis pasiekia vėliausiai per dieną, ir reikalas dar tą pačią dieną išsprendžiamas; bet jeigu jis sykį pasiklysta,— o klaidingo kelio, kai tokia puiki yra organizacija, jis turi tiesiog nepaprastai uoliai ieškoti, kitaip niekad neras,— tuomet,

žinoma, tuomet viskas trunka labai ilgai. Tad mes, gavę Sordinio laiškutį, tik labai miglotai teįstengėm prisiminti, koks čia per reikalas, tuo metu darbavomės tiktai dviese, tik mudu su Mice, mokytojas anuomet man dar nebuvo priskirtas, kopijas laikėme tik tuomet, kai reikalas buvo itin svarbus, žodžiu, galėjom tik labai miglotai atsakyti, kad apie tokį pakvietimą nieko nežinome ir kad matininkas mums nėra reikalingas. Tačiau,— stabtelėjo čia seniūnas, lyg, taip smulkiai pasakodamas, būtų jau pernelyg įsivažiavęs, ar bent būtų įmanomas daiktas, kad pernelyg įsivažiavo,— ar tamstai istorija dar nepabodo?
— Ne,— atsakė K.,— man ji įdomi.
O seniūnas:
— Ne dėl įdomumo tamstai ją pasakoju.
— Man ji todėl įdomi,— tarė K.,— kad joje atsiskleidžia juokinga painiava, tam tikrom aplinkybėm lemianti žmogaus gyvenimą.
— Tamstai čia dar niekas neatsiskleidė,— rimtai tarė seniūnas,— ir aš galiu toliau tamstai pasakoti. Sordinio mūsų atsakymas, be abejo, nepatenkino. Negaliu atsižavėti tuo žmogum, nors man — gyva kančia. Mat jis nė vienu nepasitiki, ir jei net, sakysim, jam buvo begalinė daugybė progų įsitikinti, kad koks nors žmogus yra patikimas, kitą kartą jis tuo žmogum vis tiek nepasitiki, lyg visai jo nepažinotų arba, tikriau sakant, lyg žinotų, kad tas žmogus yra sukčius. Manau, kad jis gerai daro, valdininkas taip ir privalo elgtis; deja, dėl savo būdo pats to principo negaliu laikytis. Juk ir tamsta matai, kaip atvirai viską tamstai, prašalaičiui, dėstau, kitaip tiesiog negaliu. Tuo tarpu Sordiniui, gavusiam mūsų atsakymą, iškart kilo įtarimas. Prasidėjo ilgas susirašinėjimas. Sordinis paklausė, kodėl man staiga šovė į galvą, kad matininko nereikia kviesti; aš, remdamasis puikia Micės atmintim, atsakiau, kad pirmąjį pasiūlymą juk buvo pateikusios žinybos (kad jis buvo atėjęs iš kito skyriaus, mes, žinoma, seniai buvom užmiršę); tada Sordinis: kodėl aš tik dabar užsimenąs apie aną žinybų raštą; aš, savo ruožtu: kad aš tik dabar jį prisiminęs; Sordinis: tai esą labai keista; aš: tai visai nekeista, juk šis reikalas jau toks senas; Sordinis: ir vis dėlto keista, nes rašto, kurį aš prisiminęs, visai nesą; aš: be abejo, nesą, nes visas dokumentas pradingęs; Sordinis: tačiau anas pirmasis raštas turįs būti įtrauktas į registracijos knygą, o joje tokio įrašo nesą. Čia aš sutrikau, nes negalėjau nei tvirtinti, nei pamanyti, kad Sordinio skyriuje bu ų nutikusi klaida. Galbūt tamsta, ponas matininke, mintyse priekaištauji Sordiniui, girdi, jis, atsižvelgdamas į mano tvirtinimą, privalėjęs bent

pasiteirauti apie šį reikalą kituose skyriuose. Bet kaip tik tai būtų buvę neteisinga, nenoriu, kad to žmogaus vardas net tamstos mintyse būtų nors kiek suterštas. Žinybų darbo principas yra tas, kad į klaidos galimybę apskritai neatsižvelgiama. Tą principą pateisina puiki visų dalykų organizacija, jis yra būtinas, jei nori, kad reikalai būtų tvarkomi šitaip skubiai. Taigi Sordinis net neturėjo teisės teirautis kitų skyrių, beje, kiti skyriai nebūtų jam nė atsakę, nes iškart būtų pastebėję, kad čia tiriama, ar negalėjo įvykti klaida.
— Ponas seniūne,— tarė K.,— leisk tamstą pertraukti klausimu. Argi tamsta pirma neminėjai, kad esama kontrolės žinybų? Pasak tamstos pasakojimo, visas ūkis taip sutvarkytas, kad vien pagalvojus, jog kontrolės gali nebūti, žmogui širdis supyksta.
— Tamsta esi griežtas,— atsakė seniūnas.— Bet nors būtum dar tūkstanteriopai griežtesnis, "tatai būtų niekis, palyginti su tuo griežtumu, kurį žinybos taiko pačioms sau. Tik visiškas prašalaitis gali šitaip paklausti. Ar esama kontrolės žinybų? Vien kontrolės žinybų ir tesama. Tiesa, jos nėra skirtos ieškoti klaidų tiesmuka prasme, nes klaidų juk nebūna, ir net jeigu kartą klaida pasitaiko, kaip, sakysim, tamstos atveju, kas gi išdrįs pasakyti, kad tai neabejotina klaida?
— Man tai visiška naujiena,— sušuko K.
— O man — tikra seniena,— atsakė seniūnas.— Mano nuomonė beveik tokia pat kaip tamstos, esu įsitikinęs, kad čia įvyko klaida; Sordinis taip dėl jos susikrimto, kad sunkiai susirgo, o pirmoji kontrolės instancija, kuriai mes turim dėkoti už tai, kad atskleidė klaidos šaltinį, irgi įžvelgia čia klaidą. Bet kas išdrįs tvirtinti, kad taip nuspręs ir antroji kontrolės instancija, o paskui trečioji ir kitos?
— Gal ir taip,— tarė K.,— į tokius svarstymus aš geriau nesi- kišiu, be to, juk tik dabar pirmąsyk išgirdau apie šitas kontrolės instancijas ir kol kas, aišku, negaliu jų suprasti. Bet man regis, kad čia reikia skirti du dalykus: pirma, tai, kas vyksta tarnybų viduje ir tarnybiniu požiūriu gali būti ir vienaip, ir antraip vertinama, ir antra, mano tikrąjį asmenį, mane, esantį už tarnybų ribų: juk yra iškilusi grėsmė, kad tarnybos gali padaryti man žalą, kuri būtų tokia beprasmiška, kad vis dar negaliu patikėti, jog pavojus iš tiesų didelis. Pirmuoju atveju tikriausiai teisybė yra tai, ką tamsta, ponas seniūne, su tokiu stulbinamu, nepaprastu nusimanymu šičia pasakoji, tiktai aš dar norėčiau ir apie save bent žodį išgirsti.
— Prie to ir artėju,— atsakė seniūnas,— tačiau tamsta negalėsi to suprasti, jeigu aš pirma dar šio to neišdėstysiu. Jau ir apie kontrolės instancijas dabar per anksti užsiminiau. Taigi grįžtu prie nesutarimų su Sordiniu. Kaip minėjau, mano galimybės gintis pamažėle išseko. Bet jeigu Sordinis pajunta turįs rankose bent menkiausią pranašumą prieš ką nors, jis jau nugalėjęs, nes tada jo dėmesys, energija, atida dar labiau padidėja; užpultajam tada tikras siaubas, o užpultojo priešams — tiesiog gyvas džiaugsmas tatai matyti. Tik todėl, kad kitais atvejais esu patyręs ir pastarąjį jausmą, galiu apie jį taip pasakoti, kaip dabar tamstai pasakoju. Dar nė karto man nepavyko savo akimis jo išvysti, jis negali nusileisti į kaimą, nes yra per daug apsikrovęs darbu, apie jo kabinetą esu girdėjęs pasakojant, kad tame kambary visas sienas dengia kolonos didžiulių, vienas ant kito sudėtų dokumentų segtuvų, ir tai tik tie dokumentai, su kuriais Sordinis šiuo metu kaip tik dirbąs, o kadangi dokumentai iš segtuvų nuolatos išimami ir vėlei į juos dedami ir visa tai daroma be galo skubiai, tai tosios kolonos be paliovos virstančios, ir kaip tik tas nuolatinis ir dažnas bildesys esąs pats būdingiausias Sordinio kabineto bruožas. Žodžiu, Sordinis yra tikras darbininkas, ir smulkiausią atvejį jis nagrinėja taip pat atidžiai kaip ir visų reikšmingiausią.
— Tamsta, ponas seniūne,— tarė K.,— vis kalbi apie mano atvejį kaip apie vieną iš smulkiausių, bet juk jis jau daugeliui valdininkų davė gražaus darbo ir jeigu iš pradžių gal ir buvo visai smulkus, tai dabar panašių į poną Sordinį uolių valdininkų dėka jau tapo labai reikšmingas. Deja, ir visai prieš mano valią, nes mano didžiausias troškimas — ne matyti, kaip randasi ir griūva aukštos mane liečiančių dokumentų kolonos, o ramiai sau darbuotis kaip menkam matininkui prie mažučio braižymo stalo.
— Ne,— tarė seniūnas,— tai nėra reikšmingas atvejis. Šiuo atžvilgiu tamstai visai nėra pagrindo skųstis, tamstos atvejis ir tarp smulkiųjų vienas iš pačių smulkiausių. Darbo apimtis nelemia reikalo svarbumo, tamstai dar toli šaukia, iki suprasi žinybas, jeigu šitaip manai. Bet net jeigu darbo apimtis ir turėtų reikšmės, tamstos atvejis vis tiek būtų vienas iš menkesniųjų, paprasti atvejai, taigi tokie, kuriuose nepasitaiko vadinamųjų klaidų, reikalauja dar daug daugiau, tik, žinia, vaisingesnio darbo. Beje, tamsta dar nieko nė nežinai apie darbą, kurio tamstos atvejis pareikalavo, apie tai aš kaip tik ir ketinu papasakoti. Taigi manęs Sordinis iš pradžių nelietė, užtat jo valdininkai pradėjo lankytis, „Ponų smuklėje“ kasdien vyko protokoluojamos garbingų bendruomenės narių apklausos. Daugumas palaikė mano pusę, tik keli sutriko; žemės matavimo klausimas

ūkininkui labai svarbus, jie pradėjo įtarinėti čia būsiant kokį slaptą susitarimą, kokią neteisybę, be to, dar ir vadą sau susirado, ir Sor- diniui iš jų parodymų turėjo subręsti įsitikinimas, kad ne visi nariai būtų prieštaravę dėl matininko pakvietimo, jeigu aš tą klausimą būčiau pateikęs bendruomenės tarybai. Šitaip savaime suprantamas dalykas,— kad matininkas nereikalingas,— šiaip ar jaip, buvo paverstas bent jau abejotinu. Ypač čia pasižymėjo toks Brunsvikas,— tamsta jo turbūt nepažįsti,— gal jis ir neblogas, bet kvailas ir fantazijų prisigaudęs, tai Lazemano svainis.
— Odminio? — paklausė K. ir papasakojo apie vešliabarzdį, matytą Lazemano namuose.
— Taip, tai jis,— varė seniūnas.
— Aš ir jo žmoną pažįstu,— truputėlį rizikuodamas apsirikti, pasakė K.
— Galimas daiktas,— tarė seniūnas ir išsyk nutilo.
— Ji graži,— tarė K.,— tik trupučiuką išblyškusi ir paliegusi. Turbūt ji iš pilies? — pridūrė jis, lyg klausdamas, lyg teigdamas.
Seniūnas pasižiūrėjo į laikrodį, įsipylė vaistų į šaukštą ir paskubom juos prarijo.
— Pilyje tamsta turbūt vien kanceliarijas ir težinai? — šiurkščiai paklausė K. r
— Taip,— aisakė seniūnas su ironiška, bet sykiu ir dėkinga šypsena.— Jos ir yra svarbiausios. O dar dėl Brunsviko: jei galėtume pašalinti jį iš bendruomenės, mažne visi apsidžiaugtumėm, ir pats Lazemanas nė kiek ne mažiau. Bet anuomet Brunsvikas buvo įsigijęs tam tikrą įtaką, jis, tiesa, ne kalbėtojas, užtat rėksnys, o kai kam to ir užtenka. Taigi man teko pateikti visą reikalą svarstyti bendruomenės tarybai, ir tai, beje, iš pradžių buvo vienintelė Brunsviko pergalė, nes didžioji bendruomenės tarybos narių dauguma, aišku, nė girdėti apie matininką nieko nenorėjo. Ir nuo tos dienos dabar jau ne vieni metai praėję, bet visą tą laiką istorija nenurimo, iš dalies dėl Sordinio uolumo, nes šis kruopščiausiais tyrimais aiškinosi ir daugumos, ir opozicijos motyvus, o iš dalies ir dėl Brunsviko kvailumo ir garbėtroškos. O pastarasis turi visokių asmeninių ryšių su žinybomis ir vis, žiūrėk, pakurstydavo jas naujomis savo fantazijos išmonėmis. Sordinis, tiesa, nesidavė Brunsviko suklaidinamas, kaipgi Brunsvikas įstengtų suklaidinti Sordinį? Bet kaip tik tam, kad nesiduotum suklaidinamas, buvo reikalingi nauji tyrimai, o šiems dar nepasibaigus Brunsvikas vėl ką nors nauja išgalvodavo, juk jis labai paslankus, tai vienas iš jo kvailumo požymių. O dabar turiu paminėti vieną ypatingą mūsų žinybų aparato savybę. Būdamas itin darnus, jis drauge ir be galo jautrus. Jeigu koks reikalas labai ilgai svarstomas, gali atsitikti, kad, svarstymams dar tebevykstant, staiga kurioje nors nenumatytoje ir vėliau nebenustatomoje instancijoje žaibiškai gimsta nutarimas, kuris visą reikalą, dažniausiai, tiesa, labai pagrįstai, bet vis dėlto savarankiškai užbaigia. Atrodo, tarytum žinybų aparatas, metų metus dirginamas to paties, nors gal ir menko reikalo, nebebūtų pajėgęs ištverti įtampos ir pats savaime, be valdininkų įsikišimo, būtų priėmęs sprendimą. Žinoma, jokio stebuklo čia neįvyksta, aišku, kad kuris nors valdininkas parašo nutarimą arba padaro žodinį sprendimą, tačiau, bent jau mūsų, kaimo bendruomenės, ir net aukštesnių tarnybų akimis žiūrint, neįmanoma nustatyti, kuris valdininkas šitaip nusprendė ir kuo jo sprendimas pagrįstas. Tik kontrolės instancijos tatai daug vėliau nustato; bet mes to nebesužinome, beje, tuomet tai jau vargu bau kam ir bebūtų įdomu. Tai va, šitie sprendimai, kaip minėjau, dažniausiai būna tiesiog nepriekaištingi, ir bėda dėl jų tik ta, kad mes, kaip paprastai kad esti, per vėlai apie juos sužinom ir todėl dar vis karštai ginčijamės dėl seniai jau nuspręsto reikalo. Nežinau, ar tamstos atveju buvo priimtas toks sprendimas,— esama požymių, kad taip, bet esama ir požymių, kad ne,— tačiau jeigu taip būtų nutikę, tai tamstai būtų buvęs išsiųstas kvietimas, tamsta būtumei sukoręs ilgiausią kelią ligi šičia, daug laiko tam būtų sugaišta, o Sordinis dar vis iš paskutinio būtų plušėjęs prie tos pačios istorijos, Brunsvikas tebebūtų rezgęs intrigas, o aš ir toliau būčiau buvęs jų abiejų kamuojamas. Apie šią galimybę aš tiktai užsimenu, o iš tikrųjų štai kas man žinoma: viena kontrolės instancija per tą laiką pastebėjo, kad iš A skyriaus prieš daugelį metų išsiųstas bendruomenei laiškas, kuriame teirautasi apie matininką, o atsakymas į tą raštą ligi šiol negautas. Vėl buvo kreiptasi į mane, ir dabar, žinia, visa istorija išaiškėjo, A skyrius pasitenkino mano atsakymu, kad matininkas nereikalingas, o Sordinis turėjo prisipažinti pasirodęs šiuo klausimu nekompetentingas ir, tiesa, ne dėl savo kaltės, įdėjęs daugybę niekam nereikalingo, nervus alinančio triūso. Jeigu tik iš visų pusių, kaip visuomet, nebūtų griuvę nauji darbai ir jeigu tamstos atvejis nebūtų buvęs tik labai smulkus,— beveik galima pasakyti, kad jis iš smulkių smulkiausias,— tai mes visi tikriausiai būtume lengviau atsidusę, manau, net ir pats Sordinis. Tik Brunsvikas tūžo, bet tai buvo stačiai juokinga. O da-

bar, ponas matininke, įsivaizduok tamsta mano nusivylimą, kada, taip laimingai užbaigus visą tą reikalą,— o nuo to meto jau irgi nemažai laiko praėjo,— staiga išdygsti tamsta ir darosi panašu, kad visa istorija vėl prasidės iš pradžių. Turbūt supranti tamsta, jog aš, kiek nuo manęs priklausys, kuo ryžtingiausiai stengsiuosi, kad šito nieku gyvu nenutiktų? v
— Žinoma,— atsakė K.,— bet dar aiškiau suprantu, kad tai tiesiog kraupus pasityčiojimas iš manęs, gal net ir iš įstatymo. Ką gi, aš mokėsiu apginti savo interesus.
— Kaipgi ketini tamsta tai daryti? — paklausė seniūnas.
— Tai. paslaptis, negaliu pasakyti,— tarė K.
— Nenoriu tamstai pirštis,— pasakė seniūnas,— tik siūlau turėti galvoje, kad esu tamstai — nesakau, kad bičiulis, juk mes visai nepažįstami,— bet lyg koks partneris. Tik vieno dalyko neleisiu: kad tamsta būtumei priimtas matininku; o šiaip gali tamsta drąsiai kreiptis į mane visais reikalais, padėsiu kiek išgalėsiu, nors, žinia, mano valdžia nedidelė.
— Tamsta vis kalbi,— tarė K.,— kad aš turėčiau būti priimtas matininku, o juk aš jau esu priimtas. Štai Klamo laiškas.
— Klamo laiškas,— pasakė seniūnas.— Jis brangus ir vertas pagarbos dėl Klamo parašo, kuris, regis, nesuklastota^, o šiaip... bet nedrįstu vienas čia visko spręsti. Mice,— sušuko jis, paskui pridūrė: — Bet ką gi jūs tenai darote?
Parankiniai su Mice, į kuriuos K. ir seniūnas taip ilgai nekreipė dėmesio, matyt, nesurado ieškotojo dokumento, o paskui mėgino viską sukimšti atgal į spintą, tačiau dėl netvaiKingos dokumentų gausybės jiems tatai niekaip nesisekė. Tada tikriausiai parankiniams šovė į galvą mintis, dabar jų pradėta realizuoti. Spintą jie paguldė ant žemės, sugrūdo į ją visus dokumentus, ir, susėdę su Mice ant spintos durelių, mėgino dabar jas iš lėto užspausti.
— Rašto, vadinasi, nepavyko rasti,— tarė seniūnas.— Gaila, bet istoriją tamsta juk jau žinai, tiesą sakant, tas raštas mums ir nereikalingas, beje, jis dar, be abejo, atsiras, greičiausiai jis pas mokytoją, pas jį dar labai daug dokumentų. Bet dabar, Mice, eikš pas mane, atsinešk žvakę ir paskaityk man šį laišką.
Micė atėjo ir dabar, atsisėdusi ant lovos krašto ir prisiglaudusi prie ją apkabinusio stipraus, gyvybės kupino vyro, atrodė tik dar pilkesnė, dar neišvaizdesnė. Žvakės šviesoje į akis krito vien jos smulkus, aiškių, griežtų, senatviško sunykimo vos vos tesušvelnintų bruožų veidas.

Tik pažvelgusi į laišką, ji pamaldžiai susinėrė rankas.
— Iš Klamo,— pasakė.
Paskui juodu, trupučiuką pasišnibždėdami, įniko drauge skaityti laišką, o galų gale, kaip tik tuo metu, kai parankiniai, pagaliau už- spaudę spintos duris, sušuko „Valio!“ ir Micė pažvelgė į juodu su tylia padėka akyse, seniūnas pasakė:
— Micė visiškai tos pačios nuomonės kaip ir aš, tad dabar jau išdrįsiu tamstai ją pasakyti. Šitas laiškas apskritai ne tarnybinis raštas, o privatus laiškas. Jau vien iš kreipinio „Didžiai gerbiamas pone!“ tas aiškiai matyti. Be to, jame nė vienu žodžiu nepasakyta, kad tamsta 'esi priimtas matininku, veikiau čia šnekama tik abstrakčiai apie valdovo tarnybą, bet ir tas griežtai netvirtinama, tamsta esi priimtas tiktai „kaip tamstai žinoma“, kitaip tariant, įrodyti, kad esi priimtas, yra tamstos paties pareiga. Galų gale, tarnybiniu požiūriu tamstai liepiama kreiptis išimtinai į mane, seniūną, kaip į tamstos tiesioginį viršininką, kuris turįs tamstai viską smulkiai nupasakoti, ką aš jau didžiąja dalimi ir padariau. Žmogui, mokančiam skaityti tarnybinius raštus ir dėl to geriau perprantančiam ir netarnybinius laiškus, tatai aiškiau negu aišku. Nesistebiu, kad tamsta, visiškas prašalaitis, šito nesupranti. Apskritai šitas laiškas nieko daugiau nereiškia, tik tiek, kad tuo atveju, jeigu tamsta būsi priimtas valdovo tarnybon, Klamas ketina pats tamsta rūpintis.
— Tamsta, ponas seniūne,— tarė K.,— taip puikiai aiškini šį laišką, kad galų gale iš jo belieka vien parašas tuščiam lakšte. Negi tamsta nejauti, kad šitaip menkini neva labai tamstos gerbiamą Klamo vardą?
— Tai nesusipratimas,— atsakė seniūnas.— Aš neneigiu šito laiško reikšmės, savo aiškinimu anaiptol jo nemenkinu, veikiau net priešingai. Privatus Klamo laiškas, žinoma, daug reikšmingesnis už tarnybinį raštą; bet kaip tik tos reikšmės, kurią jam tamsta teiki, jis neturi.
— Ar tamsta pažįsti Švarcerį? — paklausė K.
— Ne,— atsakė seniūnas,— o tu, Mice? Irgi ne. Ne, mudu jo nepažįstam.
— Keista,— tarė K.,— jis kašteliono padėjėjo sūnus.
— Mielas ponas matininke,— tarė seniūnas,— kurgi man pažinti visus visų kašteliono padėjėjų sūnus?
— Gerai,— tarė K.,— tai tamsta, vadinasi, turėsi patikėti mano žodžiu, kad jis — kašteliono sūnus. Su tuo Švarceriu jau savo atvykimo dieną patyriau nemalonų incidentą. Tada jis telefonu pasiteiravo kašteliono padėjėją, vardu Fricą, ir gavo atsakymą, kad aš priimtas matininku. Kaipgi tamsta, ponas seniūne, tai paaiškinsi?
— Labai paprastai,— atsakė seniūnas.— Tamsta tiesiog dar nė sykio nesi turėjęs sąlyčio su mūsų žinybomis. Tasai sąlytis tėra vien regimybė, o tamsta, nežinodamas padėties, laikai jį tįkru. O dėl telefono, tai žiūrėk tamsta: štai aš jau tikrai pakankamai daug reikalų turiu su žinybomis, bet nelaikau telefono. Užeigose ir panašiose vietose jis gal ir gali būti naudingas, maždaug kaip muzikos automatas, daugiau jis nieko ir nevertas. Ar tamsta čia jau bent kartą mėginai skambinti telefonu? Mėginai? Na, tuomet gal geriau suprasi, ką turiu galvoje. Pilyje, girdėjau, telefonas veikiąs kuo puikiausiai; ten, kaip man pasakojo, be paliovos skambinama telefonu, ir darbas dėl to, žinoma, labai paspartėja. Tą nepaliaujamą skambinimą mes čia savo aparatuose girdime kaip šniokštimą ir giedojimą, tamsta tikriausiai irgi girdėjai. Tai va, tas šniokštimas ir tas giedojimas yra vienintelis tikras ir pasitikėjimo vertas dalykas, perteikiamas mums čionykščių aparatų, o visa kita — gryna apgaulė. Su pilimi nėra tikro telefono ryšio, nėra centrinės stoties, kuri mus sujungtų su kuo reikia; kai iš čia kas nors skambina į pilį, tenai pradeda skambėti visi žemesniųjų skyrių aparatai arba, tikriau sakant, pradėtų skambėki visi aparatai, jeigu lik, kaip man tikrai žinoma, beveik visų aparatų skambučiai nebūtų išjungti. Bet kartais kokiam nusiplūkusiam valdininkui, ypač vakare arba naktį, užeina noras trupučiuką prasiblaškyti, ir jis įsijungia skambutį; tada mes sulaukiam atsakymo, tiesa, tokio atsakymo, kuris tėra tikiai pokštas. Ir tai visai suprantama. Kas gi gali reikalauti, kad jam būtų leidžiama savo asmeniniu menku reikalėliu brautis skambučiu į be galo svarbius ir pašėlusiu greičiu dirbamus darbus? Lygiai taip pat negaliu suvokti, kaip net prašalaitis gali pamanyti, kad, sakysim, paskambinus Sordiniui, iš tikrųjų Sordinis ir atsilieps. Veikiau jau ten bus turbūt koks menkas visai kito skyriaus registratorius. Žinia, ir atvirkščiai — itin retą valandą gali nutikti ir taip, kad, paskambinus menkam registratoriui, atsilieps pats Sordinis. Tuomet, aišku, verčiau išsyk dumti nuo aparato, nė pirmojo žodžio neišgirdus.
— Apie tai aš, tiesą sakant, nebuvau pagalvojęs,— tarė K.,— šitų smulkmenų juk negalėjau žinoti: bet labai tais pokalbiais telefonu nesiklioviau ir visados buvau įsitikinęs, kad tikrai reikšminga tik tai, ką sužinai ar pasieki pačioje pilyje.
— Ne.— tarė seniūnas, nusitverdamas vieno žodžio,— tie pokalbiai telefonu tikrai reikšmingi, kaip galėtų būti kitaip? Kaipgi pilies valdininko pranešta žinia galėtų būti nereikšminga? Juk jau sakiau tamstai, kai kalbėjom apie Klamo laišką: visi tie pranešimai neturi tarnybinės reikšmės; jei tamsta mėgini teikti jiems tarnybinę reikšmę, tai klysti; tačiau jų privati reikšmė — kaip prielankumo ar priešiškumo ženklas — yra didžiulė, dažniausiai didesnė už visokią tarnybinę reikšmę.
— Gerai,— tarė K.,— tarkim, kad taip ir yra; tuomet aš turėčiau pilyje turėti visą kupetą gerų bičiulių; griežtai žiūrint, jau toji prieš daugelį metų anam skyriui toptelėjusi mintis, kad būtų galima imti ir pakviesti matininką, mano atžvilgiu buvo prielankumo aktas, o vėliau tokie aktai rikiavosi vienas paskui kitą, kol aš pagaliau, tiesa, savo pragaiščiai, buvau čionai prisiviliotas; o dabar girdžiu grasinimus mane išvyti.
— Tamstos žodžiuose esama tiesos,— tarė seniūnas,— tamsta teisingai manai, kad pilies pranešimų negalima suprasti pažodžiui. Bet atsargumas juk visur būtinas, ne tik čia,— ir tai juo didesnis, juo gautas pranešimas svarbesnis. Tačiau to, ką tamsta čia šnekėjai apie prisiviliojimą, visai nesuprantu. Jeigu tamsta būtum atidžiau klausęsis, ką aš kalbėjau, tai juk turėtum suvokti, jog tamstos pakvietimo čionai klausimas pernelyg sudėtingas, kad mudu jį čia galėtume išspręsti per vieną trumputį pašnekesį.
— Vadinasi, baigiant galima tarti,— pasakė K.,— kad viskas labai neaišku ir neišpainiojama, taigi ir išvijimas.
— Ponas matininke, kas gi drįs tamstą išvyti? — tarė seniūnas.— Kaip tik ligšiolinis neaiškumas ir yra tamstai garantija, kad su tamsta kuo mandagiausiai elgsis, tik tamsta, jeigu neklystu, esi pernelyg jautrus. Niekas tamstos čia nelaiko, bet juk tai nereiškia, kad esi vejamas.
— O, ponas seniūne,— tarė K.,— dabar jau tamstai viskas regisi pernelyg aišku. Pamėginsiu kai ką išvardyti tamstai, kas čia mane laiko: aukos, kurias turėjau sudėti, išeidamas iš namų, ilga sunki kelionė, pagrįstos viltys, kurias siejau su mintimi, kad čia būsiu priimtas, visiškas mano neturtas, neturėjimas galimybės dabar namie vėlei rasti lygiavertį darbą, o galų pagalėj — ir tai ne menkiausias dalykas — mano sužadėtinė, šio kaimo gyventoja.
— Ak, Fryda,— visai nenustebęs tarė seniūnas.— Žinau. Bet Fryda visur paskui tamstą eis. O visus kitus reikalus, žinia, reikia dar apsvarstyti, aš informuosiu apie juos pilį. Jeigu ateitų koks nutarimas arba jeigu pirma reikėtų tamstą dar kartą apklausti, aš tamstą pasikviesiu. Sutinki?
— Ne, tikrai ne,— tarė K.,— ne malonių iš pilies laukiu, tik to, kas man. teisėtai priklauso.
— Mice,— tarė seniūnas žmonai, kuri vis dar sėdėjo prisiglaudusi prie jo ir užsisvajojusi žaidė Klamo laišku, net pasidarė iš jo laivelį; dabar K. išsigandęs atėmė iš jos dokumentą,— Mice, koja vėl labai įsiskaudėjo, teks pakeisti prievilgą.
K. atsistojo.
— Tuomet aš atsisveikinsiu,— pasakė.
— Gerai,— tarė Micė, jau ruošdama kažkokį tepalą.— Be to, ir skersvėjis labai smarkus.
K. atsigręžė; parankiniai, kaip visada nederamai uolūs, po paskutinių K. žodžių išsyk buvo atvėrę abi durų puses. Šaltis veržte veržėsi į ligonio kambarį, tad K. paskubomis tegalėjo nusilenkti seniūnui. Paskui tekinas išbėgo iš kambario, išsitempdamas parankinius, ir skubiai uždarė duris.

Prie užeigos jo laukė šeimininkas. Neužkalbintas jis nebūtų išdrįsęs prašnekti, tad K. paklausė, ko jis norįs.
— Ar jau turi naują būstą? — paklausė šeimininkas, nudelbęs žemėn akis.
— Žmona tau liepė paklausti,— tarė K.— Matyt, esi nuo jos labai priklausomas?
— Ne,— atsakė šeimininkas,— ne jos lieptas klausiu. Bet ji per tave labai susijaudinusi ir susikrimtusi, nieko negali dirbti, guli lovoje ir vis dūsauja, vis aimanuoja.
— Gal man nueiti pas ją? — paklausė K.
— Melste meldžiu,— tarė šeimininkas.— Buvau tave bešaukiąs iš seniūno, pasiklausiau ten prie durų, bet judu šnekėjotės, nenorėjau trukdyti, be to, ir žmona man rūpėjo, parbėgau namo, tačiau ji manęs neįsileido, tad man nieko daugiau ir neliko, tik tavęs laukti.
— Tai eime kuo greičiausiai,— tarė K.,— aš ją kaipmat nuraminsiu.
— Kad tik pasisektų,— tarė šeimininkas.

Juodu perėjo šviesią virtuvę, kur trys ar keturios mergos, visos toli viena nuo kitos, užkluptos kiekviena prie savo darbo, K. pasirodžius tiesiog stingte sustingo. Jau virtuvėje buvo girdėti šeimininkės atodūsiai. Ji gulėjo plona lentų siena nuo virtuvės atskirtame belangiame užkaboryje. Ten tilpo tik didelė dvigulė lova ir spinta. Lova buvo taip pastatyta, kad iš jos galėjai apžvelgti visą virtuvę ir matyti, kaip vyksta darbas. Tuo tarpu iš virtuvės beveik visai negalėjai įžiūrėti, kas dedasi užkabory. Ten buvo tamsu, vos vos dūlavo vien baltos ir raudonos spalvos patalynė. Tik įžengęs vidun, kai akys ap- siprasdavo, galėjai įžiūrėti atskirus daiktus.
...— Pagaliau atėjai tamsta,— silpnu balsu tarė šeimininkė.
Ji gulėjo išsitiesusi aukštielninka, matyt, vos beįstengdama alsuoti, pūkinius patalus nusimetusi šalin. Lovoje ji rodėsi kur kas jaunesnė nei apsirengusi, tačiau dėl naktinio gaubtuvėlio iš plonų nėrinių, kurį buvo užsidėjusi,— per mažo, vos besilaikančio ant šukuosenos,— aiškiai matėsi, koks subliuškęs jos veidas, stačiai graudu buvo žiūrėti.
— Kaipgi būčiau galėjęs ateiti? — švelniai paklausė K.— Juk tamsta neliepei manęs pašaukti.
— Nereikėjo tamstai versti manęs taip ilgai laukti,— kaprizingai kaip tikra ligonė pasakė šeimininkė.— Sėskis tamsta,— tarė ji, rodydama į lovos kraštą,— o jūs visi kiti eikit lauk!
Be parankinių, dabar jau ir mergos buvo susigrūdusios užka- borin.
— Aš irgi einu sau, Gardena,— tarė šeimininkas.
K. pirmąsyk išgirdo moteriškės vardą.
— Žinoma,— atsakė ji iš lėto ir, tarytum jos mintys klaidžiotų kažin kur kitur, išsiblaškiusi pridūrė: — Kodėl jau kaip tik tu turėtum pasilikti?
Tačiau kai visi pasitraukė virtuvėn,— šį kartą ir parankiniai išsyk pakluso, tiesa, jie buvo pradėję kirkinti kažkurią mergą,— Gardena pasirodė besanti pakankamai budri suvokti, kad virtuvėje girdėti viskas, kas čia kalbama, mat užkaboris buvo be durų; tad ji liepė visiems dingti ir iš virtuvės. Taip tučtuojau ir įvyko.
— Malonėk tamsta, ponas matininke,— prabilo tada Gardena,— paduoti man skarą iš spintos, ji kabo išsyk už durų, noriu ja prisikloti, šitų patalų negaliu pakęsti, man taip sunku kvėpuoti.
K. padavė jai skarą, ir ji pasakė:
— Matai tamsta, kokia graži skara, argi ne?

K. rodėsi, kad tai paprasta vilnonė skara, vien iš paslaugumo jis dar kartą ją pačiupinėjo, bet nieko neatsakė.
— Taip, graži skara,— tarė Gardena susisupdama.
Dabar ji gulėjo nurimusi; visos negalios rodėsi praėjusios, ji net prisiminė, kad nuo gulėjimo jos plaukai susitaršę, tad valandžiukę atsisėdo ir šiek tiek pasitaisė šukuoseną aplink gaubtuvėlį. Plaukai buvo vešlūs.
Pradėjęs nekantrauti, K. tarė:
— Tamsta, ponia šeimininke, liepei paklausti mane, ar aš jau turiu naują būstą.
— Liepiau tamstą paklausti? — tarė šeimininkė.— Ne, tamsta klysti.
— Tamstos vyras mane ką tik klausė.
— Tikiu,— atsakė šeimininkė,— jis man tikras kryžius. Kai nenorėjau, kad tamsta čia būtum, jis tamstą laikė, o dabar, kai esu tiesiog laiminga, kad tamsta čia gyveni, jis gena tamstą laukan. Taip jis visados daro.
— Vadinas,— tarė K.,— tamsta taip greit pakeitei nuomonę apie mane? Per vieną ar dvi valandas?
— Nuomonės aš nepakeičiau,— vėl silpnesniu balsu tarė šeimininkė,— duok ranką, tamsta. Štai taip. O dabar pažądėk tamsta būti man visai atviras, aš irgi būsiu tamstai visai atvira.
— Gerai,— pasakė K.,— o kuris pradėsim?
— Aš,— atsakė šeimininkė.
Atrodė veikiau, kad ji ne K. nuolaidą daro, bet pati trokšte trokšta pirmoji prabilti. Išsitraukusi iš po pagalvės nuotrauką, šeimininkė padavė ją K.
— Pažvelk tamsta į šitą fotografiją,— tarė maldaujamu balsu.
Kad geriau būtų matyti, K. žengė žingsnį virtuvėn, bet ir ten
nuotraukoje sunkiai begalėjai ką nors įžiūrėti, nes ji buvo nuo senumo išblukusi, keliose vietose perlūžusį, sumaigyta ir dėmėta.
— Nelabai kaip išsilaikiusi,— tarė K.
— Deja, deja,— pasakė šeimininkė,— kai metų metus ištisai su savim nešiojiesi nuotrauką, ji ir pasidaro tokia. Bet nėra abejonės, jeigu tamsta atidžiai įsižiūrėsi, viską pamatysi. Beje, galiu tamstai padėti, pasakok tamsta, ką ten matai, man labai smagu klausytis, kai kas nors kalba apie tą nuotrauką. Taigi ką?
— Jaunuolį,— pasakė K.
— Taip,— tarė šeimininkė.— O ką jis daro?

— Jei neklystu, guli ant lentos, rąžosi ir žiovauja,— atsakė K.
Šeimininkė nusijuokė.
— Visai ne,— tarė ji.
— Bet juk štai čia lenta, o čia jisai guli,— spyrėsi K.
— Pasižiūrėk tamsta atidžiau,— pyktelėjusi tarė šeimininkė.— Argi jis iš tikrųjų guli?
— Ne,— dabar jau pasakė K.,— jis ne guli, bet skrieja, o dabar jau matau, kad ten ir visai ne lenta, bet greičiausiai virvelė, jaunuolis šokinėja į aukštį.
— Na mat,— nudžiugusi tarė šeimininkė,— jis šokinėja, taip mankštinasi valdžios pasiuntiniai. Juk žinojau, kad tamsta įžiūrėsi. Ar tamsta ir jo veidą matai?
— Veidą menkai teįžvelgiu,— tarė K.,— matyt, jis labai stengiasi, burna pravira, akys primerktos, plaukai išsidraikę.
— Puiku,— pritariamai linktelėjo šeimininkė.— Daugiau žmogus, savo akimis jo nematęs, ir negali įžiūrėti. Tačiau tai buvo dailus jaunuolis; mačiau jį prabėgomis tik vieną kartą ir niekados jo nepamiršiu.
— O kas gi jis toks buvo? — paklausė K.
— Jis buvo,— tarė šeimininkė,— pasiuntinys, per kurį Klamas mane pirmą sykį pasišaukė.
K. negalėjo atidžiai klausytis, jo dėmesį atitraukė stiklo blerbė- jimas. Jis tuoj suprato, iš kur tas trukdymas. Parankiniai stovėjo kieme, šokinėjo sniege nuo kojos ant kojos ir dėjosi stačiai a įmingi, kad vėl mato K.; iš džiaugsmo jie rodė jį vienas kitam ir be paliovos barbeno į virtuvės langą. Išvydę grėsmingą K. mostą, iškart liovėsi, puolė stumti vienas kitą tolyn, tačiau, žiūrėk, vienas nuo antro čia pat pasprunka, ir vėl abu jau prie lango. K. nuskubėjo užkafro- rin, kur parankiniai iš lauko negalėjo jo matyti ir kur jam nereikėjo jų matyti. Tačiau tylus, sakytumei maldaujamas stiklo blerbesys ir ten jį dar ilgai persekiojo.
— Ir vėl parankiniai,— atsiprašydamas pasakė jis šeimininkei ir mostelėjo ranka kiemo pusėn.
Tačiau šeimininkė nekreipė į jį dėmesio, nuotrauką ji buvo jau atėmusi iš jo, pati apžiūrėjusi, išlyginusi ir vėlei pasikišusi po pagalve. Jos judesiai pasidarė lėtesni, bet ne iš nuovargio, o nuo atsiminimų naštos. Šeimininkė ketino šį tą papasakoti K. ir per tuos atsiminimus jį patį užmiršo. Žaidė savo skaros kutais. Tik po valandėlės pakėlė akis, persibraukė per jas ranka ir tarė:
— Ir šita skara is kiamo. Ir gaubtuvėlis. Nuotrauka, skara ir

gaubtuvėlis — štai trys mano atminimai apie jį. Nesu tokia jauna kaip Fryda ir nesu nei tokia garbėtroška, nei tokia jautriasielė, mat ji labai jautriasielė; žodžiu, moku susitaikinti su gyvenimu, tačiau turiu tamstai prisipažinti, kad be tų trijų daiktų nebūčiau čia taip ilgai ištvėrusi, ko gero, nė dienos nebūčiau čia ištvėrusi. Gal tie trys atminimai ir atrodo tamstai menki, bet va: Fryda, taip ilgai bendravusi su Klamu, išvis neturi jokio atminimo, aš klausiau ją, ji pernelyg didelė svajoklė ir vis kažkuo nepatenkinta; o aš, tik tris kartus buvusi pas Klamą — daugiau jis nebeliepė manęs pašaukti, nežinau kodėl,— vis dėlto, lyg nujausdama, kad mano laikas bus toks trumpas, parsinešiau tuos daiktus atminimui. Žinia, tuo privalai pasirūpinti, Klamas pats nieko nedovanoja, bet pamačius ten ką nors tinkama gulint galima išprašyti.
Nors ir labai tos istorijos buvo su K. susijusios, jam pasidarė nesmagu.
— Kiek laiko nuo tada jau praėję? — paklausė jis.
— Daugiau nei dvidešimt metų,— atsakė šeimininkė.— Gerokai daugiau nei dvidešimt metų.
— Šitiek laiko tveria ištikimybė Klamui,— tarė K.— Bet ar tamsta, ponia šeimininke, supranti, kad mane nuo tokių istorijų baisus rūpestis ima, kai pagalvoju apie būsimą šeimyninį' gyvenimą?
Šeimininkei nepatiko, kad K. kišasi į šneką su savo reikalais, ir supykusi pažvelgė į jį iš šalies.
— Kam gi taip pykti, ponia šeimininke,— tarė K.,— juk aš nepasakiau nė vieno blogo žodžio apie Klamą, tačiau įvykiai taip jau susiklostė, kad aš vis dėlto esu tam tikra prasme su Klamu susijęs; šito net didžiausias Klamo gerbėjas nenuneigs. Taigi. Dėl to, paminėjus Klamą, visados esu priverstas pagalvoti ir apie save, nieko nepadarysi. Beje, ponia šeimininke,— čia K. pastvėrė jos dvejojančią ranką,— prisimink tamsta, koks nevykęs išėjo mudviejų praeitas pokalbis, ir turėk galvoje, kad šįsyk turim taikiai išsiskirti.
— Tamstos teisybė,— tarė šeimininkė, nulenkdama galvą,— bet ir tamsta mane patausok. Nesu už kitus jautresnė, net priešingai, kiekvienas turi savo skaudžių vietų, o aš — tik tą vieną.
— Deja, tai sykiu ir mano skaudžioji vieta,— atsakė K.,— bet aš, žinoma, valdysiuos; o dabar paaiškink man tamsta, kaip man savo šeimoje ištverti tokią šiurpią ištikimybę Klamui,— aišku, jeigu tarsim, kad Fryda šiuo požiūriu bus į tamstą panaši?
— Šiurpią ištikimybę? — širsdama pakartojo šeimininkė.— Bet

argi tai ištikimybė? Aš ištikima savo vyrui, bet Klamui? Klamas sykį padarė mane savo mylimąja, negi aš kada galiu netekti šio titulo? Kaip tamstai tą ištverti su Fryda? Ak ponas matininke, kas gi jau tamsta esi per vienas, kad drįsti šitaip klausti?
— Ponia šeimininke,— perspėjamu tonu tarė K.
— Suprantu,— nusileido šeimininkė,— bet mano vyras tokių klausimų nekėlė. Nežinau, kurią iš mudviejų reikėtų vadinti nelaiminga — ar mane anuomet, ar dabar Frydą. Ar Frydą, įžūliai palikusią Klamą, ar mane, daugiau niekados nebepašauktą. Ko gero, vis dėlto tikrai nelaiminga bus Fryda, nors ji, regis, iki galo to dar nesupranta. Tačiau manoji nelaimė anuomet buvo užvaldžiusi visas mano mintis, vis klausiau ir klausiau save, po teisybei dar ir šiandien klausiu: kodėl taip atsitiko? Tris kartus Klamas liepė mane pašaukti, o ketvirtąjį — ne, ir ketvirtojo karto jau niekados nebebuvo! Kas gi man anuomet labiau rūpėjo? Apie ką gi daugiau turėjau kalbėtis su savo vyru, už kurio tada netrukus ištekėjau? Dienomis mums nebūdavo laiko, šitą užeigą mudu perėmėm baisiausiai apleistą ir turėjome ją atgaudinti, užtat naktimis? Metų metus mūsų naktiniai pašnekesiai buvo vien apie Klamą ir apie tai, kodėl jo nusistatymas taip pasikeitė. O jeigu mano vyras per tas kalbas užmigdavo, aš jį pasiža- dindavau, ir mudu toliau kalbėdavomės.
— Dabar,— tarė K.,— jeigu tik tamsta leisi, aš pateiksiu labai šiurkštų klausimą.
Šeimininkė tylėjo.
— Vadinasi,— tarė K.,— man nevalia klausti. Ir to man gana.
— Žinia,— atsakė šeimininkė,— tamstai ir to gana, kaip tik to tamstai ir gana. Tamsta viską klaidingai aiškinies, net tylėjimą. Kitaip tamsta tiesiog nemoki. Leidžiu tamstai klausti.
— Jeigu aš visąlaik klystu,— pasakė K.,— tai gal klaidingai suprantu ir savo klausimą, gal jis visai nėra toks šiurkštus. Norėjau tik pasiteirauti, kaip tamsta susipažinai su savo vyru ir kaip ši užeiga tamstai atiteko?
Šeimininkė suraukė kaktą, bet prabilo abejingu balsu:
— Istorija visai paprasta. Mano tėvas buvo kalvis, o Hansas, mano dabartinis vyras, tarnavo arklininku pas turtingą ūkininką ir dažnokai pas mano tėvą užsukdavo. Paskutinis susitikimas su Klamu buvo įvykęs visai neseniai, aš jaučiausi labai nelaiminga, nors, tiesą sakant, man visai nevalia buvo krimstis, juk viskas susiklostė korektiškai, o kad man nebevalia buvo eiti pas Klamą, tai šitaip pats Klamas

nusprendė, vadinasi, ir tai buvo korektiška; tik priežastys buvo neaiškios, į jas man nevalia buvo gilintis, tačiau ir krimstis man buvo nevalia. Bet aš vis dėlto krimtausi, negalėjau nusitverti jokio darbo ir kiauras dienas prasėdėdavau darželyje. Ten Hansas mane matydavo, kartais prisėsdavo šalia, aš jam nesiskundžiau, bet jis žinojo, kas nutiko, o kadangi buvo geras vaikinas, tai, būdavo, kartais ir paverkia drauge su manim. Ir šit kartą tuometinis užeigos savininkas — jo žmona kaip tik buvo pasimirusi, tad jis turėjo mesti savo amatą, be to, ir pats buvo jau senas,— eidamas pro mūsų darželį, pamatė mudu, sustojo ir trumpai drūtai pasiūlė mudviem išsinuomoti užeigą, paskui dar pridūrė, kad pasitikįs mudviem, tad neprašąs jokio užstato ir išnuomosiąs visai pigiai. Nenorėjau būti tėvui našta, visa kita man nė kiek nerūpėjo, tad, pagalvojusi apie užeigą ir naują darbą, kuris galbūt leis šiek tiek užsimiršti, atidaviau Hansui ranką. Štai ir visa istorija.
Valandžiukę buvo tylu, paskui K. pasakė:
— Užeigos savininkas pasielgė gražiai, bet neatsargiai. O gal jis turėjo pagrindą pasitikėti judviem?
— Hansą jis gerai pažinojo,— tarė šeimininkė,— buvo Hanso
dėdė.
— Tada kas kita,— tarė K.— Matyt, Hanso šeima\ labai magėjo susigiminiuoti su tamsta?
— Galimas daiktas,— atsakė šeimininkė,— nežinau, man tas nerūpėjo.
— Bet greičiausiai šitaip ir buvo,— pasakė K.,— jeigu Hanso šeima ryžosi sudėti tokias aukas ir be jokių garantijų atiduoti užeigą stačiai į tamstos rankas.
— Kaip vėliau pasirodė, tas žingsnis nebuvo neatsargus,— tarė šeimininkė.— Aš visa pasinėriau į darbus, juk buvau stipri, kalvio duktė, man nereikėjo nei mergų, nei bernų; visur sukausi — ir užeigoj, ir virtuvėj, ir tvartuos, ir kieme, o virėja buvau tokia gera, kad net iš „Ponų smuklės“ svečių prisiviliodavau. Tamsta dar nė sykio nebuvai užeigoje per pietus, dar nematei, kokie čia svečiai pas mus per pietus lankosi, anuomet jų būdavo dar daugiau, nuo to laiko daugelis išsilakstė. O viskas baigėsi tuo, kad mudu ne tik įstengėm tvarkingai mokėti nuomą, bet po kelerių metų ir nusipirkom viską, ir šiandien esam beveik be skolų. Kita vertus, susiklostė ir taip, kad aš per tuos darbus visai nusigalavau, susigadinau širdį ir šit pasidariau sena moteriškė. Tamsta turbūt manai, kad aš daug vyresnė už Hansą, o

iš tikrųjų jis už mane tik dvejais ar trejais metais jaunesnis ir, beje, niekados nepasens, nes nuo jo darbo — prisikimšti pypkę, pasiklausyti, ką svečiai kalba, paskui iškratyti pypkę ir kokį sykį paduoti bokalą alaus — nuo tokio darbo niekas nesensta.
— Tamstos nuveikti darbai tiesiog nuostabą kelia,— tarė K.,— dėl to nėra jokios abejonės, bet mes juk kalbėjome apie laikus iki tamstos vestuvių, ir anuomet vis dėlto būtų buvę keista, jeigu Hanso šeima būtų buvusi prispirta duoti sutikimą vestuvėms, daryti finansines nuolaidas ar bent leistis į tokią didelę riziką, kokia yra užeigos perdavimas, negalėdama kliautis niekuo daugiau, tik tamstos pajėgumu, kuris dar juk visai nebuvo žinomas, ir Hanso pajėgumu, kuris, kaip visi jau turėjo būti patyrę, buvo nieko nevertas.
— Taigi, taigi,— alsiu balsu tarė šeimininkė,— aš juk suprantu, kur tamsta suki ir kaip smarkiai tamsta klysti. Klamo visoje toje istorijoje nė kvapo nebuvo. Kodėl gi jis būtų turėjęs manimi rūpintis arba, tikriau sakant, kaipgi jis apskritai būtų galėjęs manimi pasirūpinti? Tai, kad jis daugiau nebeliepė manęs pašaukti, buvo juk ženklas, kad jis mane pamiršo. Kai jis nebeliepia pašaukti, tai visiškai pamiršta. Nenorėjau apie tai prie Frydos kalbėti. Tačiau tai ne vien pamiršimas, o kažkas daugiau. Juk su žmogum, kurį esi pamiršęs, vėlei gali susipažinti Klamui tatai neįmanoma. Tą, kurios Klamas nebeliepia pašaukti, jis visiškai pamiršta ne vien buvus praeityje, bet ir stačiai visam būsimam laikui. Jei labai stengčiausi, aš juk galėčiau įsijausti į tamstos mintis, į tas šičia visai beprasmiškas, nors svečiuose kraštuose, iš kurių tamsta atėjęs, gal ir teisingas mintis. Gal tamstai toptelės netgi tokia nesąmonė, jog Klamas kaip tik todėl atidavė mane Hansui į žmonas, kad man nebūtų didelių kliūčių nueiti pas jį, jeigu jis ateityje vėlei mane pašauktų. Didesnės nesąmonės jau nė negali būti. Parodyk tamsta vyrą, kuris galėtų sutrukdyti man tekinai pas Klamą nubėgti, jeigu tik šis duotų ženklą! Kvailystė, gryna kvailystė; pradėjęs žaisti tokiomis kvailomis mintimis, tamsta tik pats sau sujauksi protą.
— Ne,— tarė K.,— nejaukim sau proto, savo mintimis aš dar anaiptol nebuvau taip toli nukeliavęs, kaip tamsta manai, nors, teisybę pasakius, ir sukau į tą pusę. Kol kas aš stebėjausi tik tuo, kad giminaičiai tiek daug iš šitos santuokos vylėsi ir kad tos viltys iš tikrųjų pasiteisino, tiesa, tamstos širdies, tamstos sveikatos kaina. Mintis, kad visi tie faktai susiję su Klamu, man, žinoma, piršosi, tačiau ne tokia ar dar ne tokia šiurkščia prasme, kaip tamsta šičia užsiminei —

ir užsiminei greičiausiai vien tam, kad dar sykį gautum progą mane užsipulti, juk tamstai tatai — visų smagiausias dalykas. Smaginkis tamsta sau į sveikatą! O mano mintis buvo štai kokia: pirmiausia, Klamas buvo neabejotinas akstinas tamstai ištekėti. Jeigu ne Klamas, tamsta nebūtumei krimtusis, nebūtum dyka sėdinėjus daržely, jeigu ne Klamas, Hansas ten nebūtų tamstos matęs, jei tamsta nebūtumei sielojusis, drovusis Hansas niekad nebūtų išdrįsęs tamsios užkalbinti, jei ne Klamas, judu su Hansu niekados nebūtumėt drauge ašarų lie- ję, jeigu ne Klamas, senasis gerasis dėdė, ankstesnysis užeigos savininkas, niekados nebūtų pamatęs judviejų gražiai ten besėdinčių, jeigu ne Klamas, tamsta nebūtum abejingai žvelgus į gyvenimą, taigi nebūtum ir už Hanso ėjus. Na, man regis, Klamo čia jau visur pakankamai esama. Bet galima dar ir toliau samprotauti. Jeigu tamsta nebūtumei ieškojus užsimiršimo, tikrai nebūtumei dirbusi visai savęs netausodama, ir užeiga nebūtų taip suklestėjusi. Taigi ir čia Klamas. Tačiau Klamas, šalia viso to, yra ir tamstos ligos priežastis, nes tamstos širdis jau prieš vestuves buvo nualsinta nelaimingos aistros. Taigi lieka tik klausimas, kuo šitos vestuvės taip gundė Hanso giminaičius. Tamsta pati kartą sakei, kad Klamo mylimoji — tai niekad neprarandamas aukštas titulas; gal kaip tik tas titulas juos ir gundė. Be to, kaip man regisi,— dar ir viltis, kad geroji žvaigždė, nuvedusi tamstą pas Klamą,— tuo atveju, jeigu tai buvo gera žvaigždė, kaip tamsta pati tvirtini,— kad šita geroji žvaigždė priklauso tamstai, taigi turi su tamsta ir likti, kad ji nepaliks tamstos taip greitai ir taip staiga, kaip Klamas paliko.
— Ar tamsta rimtai taip sakai? — paklausė šeimininkė.
— Rimtai,— skubiai tarė K.,— tik manau, kad Hanso giminaičių viltys nebuvo nei visai pagrįstos, nei visai nepagrįstos, be to, tariuosi supratęs ir tai, kokią klaidą jie padarė. Juk iš pažiūros, regis, viskas pavyko, Hansas viskuo aprūpintas, turi išvaizdžią žmoną, yra visų gerbiamas, ūkis nepraskolintas. Tačiau iš tiesų vis dėlto ne viskas pavyko, su kokia paprasta mergina, patyrusia su juo savo pirmąją didžią meilę, Hansas, be abejo, būtų tapęs kur kas laimingesnis; jeigu jis, kaip tamsta priekaištauji, dabar retsykiais stovi užeigos salėje kaip pasiklydėlis, tai tik todėl, kad tikrai jaučiasi lyg pasiklydęs — žinoma, jis anaiptol dėl to nėra nelaimingas, tiek aš jį jau pažįstu,— bet'lygiai toks pat tikras dalykas, kad su kita moterimi šitas dailus, nuovokus jaunuolis būtų buvęs laimingesnis, turiu galvoje — ir savarankiškesnis, darbštesnis, vyriškesnis. O ir tamsta pati tikrai nesi

laiminga, be tų trijų atminimų, kaip tamsta pati sakei, nenorėtum ilgiau nė gyventi, be to, tamstos ir širdis nesveika. Vadinasi, giminaičių viltys buvo nepagrįstos? Aš taip nemanau. Maloningoji žvaigždė švietė virš tamstos, tik nebuvo mokėta parsigabenti jos žemėn.
— Ir kas gi reikėjo dar padaryti? — paklausė šeimininkė.
Dabar ji išsitiesusi gulėjo aukštielninka ir žvelgė į lubas.
— Klamą paklausti,— atsakė K.
— Vadinas, ir vėl grįžom prie tamstos,— tarė šeimininkė.
— Arba prie tamstos,— tarė K.— Juk mudviejų reikalai susiję tarpusavy.
— Ko gi galų gale tamsta nori iš Klamo? — paklausė šeimininkė. Ji atsisėdo, pasipurino pagalves, kad galėtų į jas atsiremti sėdėdama, ir pažvelgė K. tiesiai į akis.— Atvirai papasakojau tamstai savo istoriją, iš kurios tamsta galėjai šio to pasimokyti. Pasakyk man dabar tamsta taip pat atvirai, ko gi rengiesi Klamą paklausti? Tik vargais negalais prikalbinau Frydą eiti į savo kambarį ir ten pasilikti; būgštavau, kad jos akivaizdoje tamsta nekalbėsi pakankamai atvirai.
— Man nėra ko slėpti,— atsakė K.— Bet pirma noriu atkreipti tamstos dėmesį į vieną dalyką. Sakei tamsta, kad Klamas išsyk užmiršta. Man tai, visų pirma, atrodo labai neįtikima, be to, ir neįrodoma, matyt, čia ne kas kita kaip legenda, išgalvota tų ne kažin kokio proto mergelių, kurios kaip tik pačios patyrė Klamo malonę. Stebiuosi, .kad tamsta tiki tokia lėkšta išmone.
— Tai ne legenda,— tarė šeimininkė,— veikiau visuotinė patirtis.
— Vadinasi, ją galima išmone ir paneigti,— tarė K.— Be to, tamstos atvejis dar vienu atžvilgiu skiriasi nuo Frydos. Galima sakyti, jog iš viso nebuvo taip, kad Klamas Frydos nebūtų šaukęs, veikiau jisai šaukė, bet ji nepaklausė. Galimas netgi daiktas, kad jis ir dabar jos tebelaukia.
Šeimininkė tylėjo ir varstė K. tiriamu žvilgsniu. Paskui ji pasakė:
— Esu pasiryžusi ramiai išklausyti viską, ką tamsta šneki. Netausok manęs tamsta, verčiau viską atvirai klok. Tik vieno dalyko noriu paprašyti. Neminėk tamsta Klamo vardo. Vadink jį „jis“ ar dar kaip nors, tik ne vardu.
— Mielai,— atsakė K.,— tačiau sunku pasakyti, ko aš iš jo noriu. Pirmiausiai noriu iš arti jį pamatyti, paskui — išgirsti jo balsą, paskui — sužinoti, ką jis mano apie mūsų vedybas. Nuo pašnekesio eigos priklausys, ko aš jį galbūt dar paprašysiu. Ir apie šį, ir apie tą

gali užeiti kalba, bet man vis dėlto svarbiausia pabūti jo akyse. Mat dar nesu tiesiogiai kalbėjęsis nė su vienu valdininku. Atrodo, kad tai sunkiau pasiekiama, negu aš tikėjausi. Tačiau dabar mano pareiga pasišnekėti su juo kaip su privačiu asmeniu, o tai, mario nuomone, daug lengviau išsikovoti. Kaip į valdininką galiu į jį kreiptis tiktai gal ir neprieinamame jo kabinete, pilyje arba — ir tai jau abejotina — „Ponų smuklėje“. O kaip į privatų asmenį — visur, ir namuose, ir gatvėje, kur tik man pasiseks jį sutikti. Nė kiek nesipriešinsiu, jeigu tokiu atveju pasirodys, kad prieš mane stovi sykiu ir valdininkas, tačiau tai nėra mano pirmasis tikslas.
— Gerai,— tarė šeimininkė ir įsikniaubė veidu į pagalves, lyg kalbėtų kažką nešvankaus.— Jeigu per savo pažintis man pavyktų pasiekti, kad tamstos prašymas pasikalbėti būtų perduotas Klamui,— ar pažadi tamsta savo galva nedaryti jokių žygių, iki ateis atsakymas iš pilies?
— Šito negaliu pažadėti,— atsakė K.,— nors man ir labai norėtųsi patenkinti tamstos prašymą ar veikiau užgaidą. Mat reikalas skubus, ypač dabar, kai taip nepalankiai baigėsi mano pokalbis su seniūnu.
— Šitas argumentas atkrinta,— tarė šeimininkė,— seniūnas — visai nereikšmingas asmuo. Argi tamsta pats to nepastebėjai? Nė dienos jis neliktų savo poste, jeigu ne jo žmona, kuri viską rikiuoja?
— Micė? — paklausė K.
Šeimininkė linktelėjo.
— Ji ten irgi buvo,— tarė K.
— Ar ji ką nors pasakė? — paklausė šeimininkė.
— Ne,— atsakė K.,— bet man ir neatrodė, kad ji ką galėtų pasakyti.
— Taigi,— tarė šeimininkė,— štai kaip iškreiptai tamsta čia viską matai. Šiaip ar taip, tai, ką nurodė seniūnas, neturi jokios reikšmės, o su jo žmona aš pirma proga pasišnekėsiu. Ir jeigu dabar dar pažadėsiu tamstai, kad Klamo atsakymas ateis vėliausiai po savaitės, tai tamstai turbūt nebebus pagrindo man nenusileisti.
— Visa tai neesminiai dalykai,— tarė K.— Esu tvirtai apsisprendęs, net ir tuo atveju, jei gaučiau neigiamą atsakymą, vis tiek mėginčiau padaryti, ką sumaniau. Bet jeigu jau esu taip pasiryžęs, tai negaliu juk iš anksto prašytis priimamas pasikalbėti. Tai, kas be išankstinio prašymo būtų gal įžūlus, tačiau visai nepiktavališkas mėginimas, gavus neigiamą atsakymą pavirstų atviru priešgyniavimu. O tai, žinia, būtų kur kas blogiau.
— Blogiau? — paklausė šeimininkė.— Bet kuriuo atveju čia priešgyniavimas. O dabar daryk tamsta, kaip pats išmanai. Paduok man sijoną.
Visai nesidrovėdama K., ji apsisegė sijoną ir nuskubėjo virtuvėn. Jau gerą valandėlę užeigos salėje girdėjosi šurmulys, net beldimas į virtuvės langelį. Parankiniai jį vieną kartą net pravėrė ir šūktelėjo, girdi, jie išalkę. Tada langelyje pasirodė ir kiti veidai. Pasigirdo net daina, tyli, bet daugiabalsė.
Žinia, K. pokalbis su šeimininke užvilkino pietus, jie buvo dar negatavi, o svečiai — jau susirinkę. Vis dėlto niekas neišdrįso sulaužyti šeimininkės draudimo ir įžengti virtuvėn. Bet dabar, stebėtojams prie langelio pranešus, kad šeimininkė jau ateinanti, mergos iškart nuskubėjo virtuvėn, o K. bežengiant į užeigos salę, stebėtinai gausus lankytojų pulkas, daugiau nei dvidešimt žmonių, vyrų ir moterų, vilkinčių pagal provincijos madą, bet ne kaimiečių drabužiais, nuo langelio, kur pirma visi buvo susispietę, plūstelėjo prie stalų, skubėdami užsiimti vietas. Tik viename kampe prie mažo staliuko jau sėdėjo šeimyna su keliais vaikais; vyras, malonus, žydraakis ponas susitaršiusiais plaukais ir barzda, stovėjo pasilenkęs prie vaikų ir mosavo peiliu į taktą jų dainai, vis mėgindamas ją pritildyti; gal jis norėjo, kad dainuodami vaikai pamirštų alkį. Seimininkė, abejingu balsu tarstelėjusi keletą žodžių, atsiprašė svečių; niekas jai nepriekaištavo. Ji pasidairė šeimininko, bet šis, greičiausiai pamatęs, kad padėtis darosi kebli, jau seniai buvo pasprukęs. Tada šeimininkė iš lėto nuėjo virtuvėn; į K., skubantį savo kambarin pas Frvdą, ji nė nebepažvelgė.

Viršuje K. rado mokytoją. Kambarys buvo tiesiog nebeatpažįstamas, net gražus pažiūrėti, taip uoliai buvo pasidarbavusi Fryda. Gerai išvėdintas, krosnis smagiai iškūreni indys išplautos, lova paklota, mergų turtas, visas tas nekenčiamas šlamštas drauge su paveikslais pradingęs, stalas, kurio viršus, apgurgėjęs purvais, anksčiau, kad ir kur pasisukdavai, stačiai badė akis, buvo užtiestas balta nertine staltiese. Dabar jau galėjai ir svečią priimti,  nedidelė bėda buvo, kad

prie krosnies džiūvo pakabinti K. baltiniai, kuriuos Fryda rytą, matyt, spėjo išskalbti. Mokytojas su Fryda, sėdėję prie stalo, K. įžengus vidun, atsistojo. Fryda sveikindamasi pabučiavo K., mokytojas nežymiai nusilenkė. K., išsiblaškęs ir dar neatgavęs ramybės po pašnekesio su šeimininke, pradėjo atsiprašinėti, kad ligi šiol negalėjęs mokytojo aplankyti; atrodė, lyg jis manytų, kad mokytojas, nesulaukdamas K. ateinant, dabar pats pas jį užsuko. Bet mokytojas, kaip ir anksčiau santūrus, regis, tik dabar palengva prisiminė kažkada lyg ir susitaręs su K. dėl vizito.
— Taigi tamsta, ponas matininke,— tarė jis iš reto,— esi tasai prašalaitis, su kuriuo aš prieš kelias dienas kalbėjausi bažnyčios aikštėje.
— Taip,— trumpai atsakė K.; čia, savo kambaryje, jis visai neprivalėjo kęsti to, ką andai ištvėrė, jausdamasis vienas kaip pirštas.
Jis pasisuko į Frydą ir ėmė tartis su ja dėl vizito, kurį tučtuojau privaląs padaryti ir kuriam turįs kuo geriau apsirengti. Nieko daugiau neklausinėdama, Fryda išsyk pasišaukė parankinius, apžiūrinėjančius naująją staltiesę, ir paliepė jiems rūpestingai išvalyti kieme K. drabužius ir nušveisti batus, kuriuos K. išsyk pradėjo autis. Pati Fryda stvėrė nuo virvės marškinius ir laiptais nubėgo jų lyginti į virtuvę. ,
Dabar K. liko vienas su mokytoju, kuris vėl tylėdamas atsisėdo prie stalo; K. paprašė jį dar trupučiuką palaukti, nusivilko marškinius ir ėmė praustis prie prausyklės. Tik dabar, atgręžęs mokytojui nugarą, pasiteiravo, ko šis atėjęs.
— Atėjau pono bendruomenės seniūno pavestas,— tarė mokytojas.
K. pareiškė sutinkąs išklausyti tą pavedimą. Bet kadangi per vandens pliuškenimą K. žodžius sunku buvo suprasti, mokytojui teko prieiti arčiau ir atsišlieti šalia K. į sieną. K. atsiprašė, kad prausiąsis ir negalįs ramiai klausytis; girdi, numatytasis vizitas esąs labai skubus. Mokytojas nuleido jo žodžius negirdomis ir pasakė:
— Tamsta buvai nemandagus su ponu bendruomenės seniūnu, su tokiu senu, nusipelniusiu, patyrusiu, gerbtinu žmogum.
— Nesakyčiau, kad buvau su juo nemandagus,— šluostydamasis tarė K.,— bet teisybė, kad turėjau ir didesnių rūpesčių nei dailios manieros, juk buvo kalbama apie mano egzistenciją, o jai kelia grėsmę gėdinga žinybų tvarka, kurios smulkmenų nėra reikalo tamstai pasakoti, nes tamsta ir pats esi veiklus tų tarnybų narys. Ar bendruomenės seniūnas manimi skundėsi?
— Kam gi jis galėtų pasiskųsti? — tarė mokytojas.— O net jei ir turėtų kam, negi skųsis? Aš tiktai surašiau, jo diktuojamas, trumpą protokolą apie jūsų pokalbį ir iš jo pakankamai patyriau, koks maloningas yra ponas seniūnas ir kokie buvo tamstos atsakymai.
Ieškodamas šukų, kurias Fryda, matyt, betvarkydama buvo kažkur nudėjusi, K. tarė:
— Kaip? Protokolą? Man nedalyvaujant, po visam jį surašė žmogus, nė negirdėjęs pokalbio? Nieko sau. Ir kam gi tas protokolas? Argi tai buvo tarnybinis aktas?
— Ne,— atsakė mokytojas,— aktas buvo pusiau tarnybinis, bet ir protokolas tik pusiau tarnybinis; surašytas jis buvo tik todėl, kad pas mus visur privaloma griežta tvarka. Šiaip ar taip, dabar jis egzistuoja ir visai nedaro tamstai garbės.
K., pagaliau suradęs lovon nuslydusias šukas, ramiai tarė:
— Tegu sau egzistuoja. Ar tamsta tik to atėjai man pranešti?
— Ne,— atsakė mokytojas,— bet nesu automatas ir turėjau pareikšti tamstai savo nuomonę. O mano pavedimas — tik dar vienas pono seniūno maloningumo įrodymas; pabrėžiu, kad man toks maloningumas nesuprantamas ir kad šį pavedimą vykdau tik pareigų verčiamas ir gerbdamas poną seniūną.
Dabar K., nusiprausęs ir susišukavęs, sėdėjo prie stalo, laukdamas marškinių ir drabužių; nelabai jam knietėjo sužinoti, kokią naujieną atnešė mokytojas; be to, tebeatminė, kokios menkos nuomonės apie seniūną buvo šeimininkė.
— Pietų metas turbūt jau praėjęs,— paklausė jis, paskendęs mintyse apie jo laukiantį kelią, bet paskui susizgribo ir tarė:
— Tamsta sakeisi turįs man kažkokių žinių iš seniūno.
— Taigi,— tarė mokytojas ir gūžtelėjo pečiais, lyg kratydamas nuo savęs visokią atsakomybę.— Ponas seniūnas nuogąstauja, kad tamsta, ko gero, sava galva imsies nepasvertų žygių, jeigu tamstos reikalas bus pernelyg ilgai sprendžiamas. Aš savo ruožtu niekaip nesuprantu, kodėl jam reikėtų nuogąstauti; mano nuomone, geriausia būtų tamstai leisti daryti ką tinkamam. Mes tamstai — ne angelai sargai, nesam įpareigoti visur lakstyti tamstai iš paskos. Na, tiek jau to. Ponas seniūnas yra kitokios nuomonės. Sprendimo jis, žinia, negali paspartinti, nes tai jau grafo žinybų reikalas. Tačiau jis linkęs, kiek leidžia jo įgaliojimai, priimti laikiną, stačiai kilniadvasį spren-

dimą, tik nuo tamstos dabar priklausys, ar pasinaudosi šita proga: jis laikinai siūlo tamstai mokyklos sargo vietą.
Į tai, kas pasiūlyta, K. iš pradžių beveik neatkreipė dėmesio, tačiau pats faktas, kad jam šis tas siūloma, jam pasirodė ne visai bereikšmis. Tai buvo ženklas, kad, seniūno nuomone, jis gindamasis gali pridaryti tokių dalykų, jog net pačiai bendruomenei verta bent šiek tiek pasistengti nuo jų apsisaugoti. Ir kokiu svarbiu šis'reikalas laikomas! Juk mokytojas ilgokai čia laukė, o prieš tai rašė'protokolą, ir seniūnas turėjo jį čionai tiesiog tekiną vyti. Mokytojas, pamatęs, kad K. vis dėlto jo žinia privertė susimąstyti, vėlei prašneko:
— Aš priešinausi. Priminiau, kad ligi šiol sargas nebuvęs reikalingas;
zakristijono žmona retkarčiais mokyklą iškuopia, o panelė Giza, mokytoja, prižiūri. Mane ir vaikai pakankamai prikamuoja, kam gi man dar turėti bėdos su sargu. Ponas seniūnas atitarė, kad mokykloje vis dėlto esą labai nešvaru. Aš, nenukrypdamas nuo tiesos, atsakiau, kad ten ne taip ir blogai. Ir pridūriau, kad abejoju, ar būsią geriau, jeigu mes tą žmogų priimsim sargu. Žinoma, ne. Nekalbant jau apie tai, kad jis nieko nenutuokia apie šį darbą, mokykloje tėra dvi didelės klasės, jokių papildomu '’pų mes neturim,
tad sargas si. savo šeima turės gyventi, miegi'! 1 net valgį virtis vienoje klasėje, ir nuo to švara, žinoma, n pn .erės. ^Tačiau ponas seniūnas tada pareiškė, kad ši vieta tamstai ikras išsigelbėjimas iš bėdos, todėl, girdi, tamsta iš visų jėgų stengsiesi gerai savo pareigas eiti; be to, pridūrė ponas seniūnas, drauge su tamsta mums į talką ateisią dar tamstos žmona ir tamstos parankiniai, tad būsią galima ne tik pačią mokyklą, bet ir mokyklos sodą užlaikyti stačiai pavyzdingą. Visus tuos argu mentus aš lengvai atrėmiau. Galų gale ponas seniūną" jau nebeįstengė sugalvoti jokių tamstai palankių motyvų, tad nusijuokęs pasakė, girdi, tamsta esąs matininkas, vadinasi, mokėsiąs itin dailiai ir tiesiai sukasti mokyklos sodo lysves. Ką gi, pokštų niekaip neatremsi, tad aš ir atėjau su pavedimu pas tamstą.
— Tamsta, ponas mokytojau, be reikalo rūpiniesi,— tarė K.— Nė nemanau priimti tos vietos.
— Puiku,— atsakė mokytojas,— puiku, tamsta atsisakai be jokių išlygų.
Ir, pasiėmęs skrybėlę, nusilenkė ir išėjo.
Netrukus visai sutrikusiu veidu į viršų atėjo Fryda: marškinius ji parsinešė nelygintus, į klausimus neatsakinėjo; norėdamas ją prablaškyti, K. papasakojo apie mokytoją ir jo pasiūlymą; vos tai išgirdusi,

Fryda numetė marškinius ant lovos ir vėlei puolė pro duris. Po valandėlės sugrįžo, bet drauge parsivedė ir mokytoją, kuris atrodė labai nepatenkintas ir net nepasisveikino. Fryda paprašė jį turėti truputėlį kantrybės,— matyt, vesdamasi viršun, jau kelis kartus jį buvo to prašiusi,— pro šonines dureles, kurių K. nė nebuvo pastebėjęs, nusitempė K. gretimon palėpėn ir ten pagaliau, susijaudinusi, vos beatgaudama kvapą, papasakojo, kas jai nutiko. Šeimininkė, pasipiktinusi dėl to, kad turėjusi taip žemintis, taip viską K. išsipasakoti ir, kas dar blogiau, net nusileisti K. dėl pokalbio su Klamu, o vis tiek nieko nepasiekusi, tik buvusi, kaip pati sakė, šaltai ir, be to, nenuoširdžiai atstumta, dabar esanti pasiryžusi nebelaikyti jo savo namuose; jeigu jis turįs pažinčių pilyje, tegu, girdi, skubiai pasinaudojąs jomis, nes jau šiandien, ir tučtuojau, privaląs jos namus palikti, o ji nebent tik gavusi tiesioginį žinybų įsakymą vėl jį priimsianti; bet ji, girdi, tikintis, kad šito nebūsią, nes ir pati turinti pažinčių pilyje ir mokėsianti duoti joms eigą. Beje, juk užeigon jis patekęs tik per šeimininko aplaidumą ir jam visai ne bėda, nes dar šįryt gyręsis, kad turįs visados prirengtą nakvynę. Fryda, žinoma, turinti pasilikti; jeigu Fryda, girdi, išeitų drauge su K., ji, šeimininkė, baisiausiai susikrimstų, jau vien nuo tokios minties toji vargšelė, širdies negalios kamuojama moteriškė, susmukusi virtuvėje greta viryklės. Bet kaipgi ji galinti elgtis kitaip dabar, kada bent jos akyse reikią saugoti nesuterštą Klamo atminimą! Štai kokia šeimininkės nuomonė. Žinia, Fryda eisianti paskui K., kur tik šis panorėsiąs, per sniegą ir ledą, apie tai, girdi, neverta daugiau nė šnekėti, tačiau jųdviejų padėtis, šiaip ar taip, esanti labai bloga, todėl ji su tokiu džiaugsmu ir pritarianti seniūno pasiūlymui, gal ši vieta K. ir nėra derama, bet juk ji, kaip ypatingai pabrėžiama, esanti laikina, šitaip juodu laimėsią laiko ir nesunkiai rasią kitą galimybę net ir tuo atveju, jeigu galutinis sprendimas būsiąs jam nepalankus.
— Blogiausiu atveju,— baigdama suriko Fryda, pakibusi K. ant kaklo,— mudu iškeliausim iš čia, kas gi mudu laiko šiame kaime? Bet laikinai, mylimasis, mudu priimsim pasiūlymą, ar ne? Aš susigrąžinau mokytoją, tu jam gali daugiau nė žodžio netarti, tik pasakysi „Sutinku“, ir mudu persik raustysi m mokyklon.
— Negerai,— tarė K., rimtai apie tai nė negalvodamas, mat būstas jam menkai terūpėjo, be to, vienais apatiniais jam čia, palėpėje, darėsi labai šalta, nes iš dviejų pusių, kur nebuvo nei sienos, nei lango, traukė geliamas, ledinis skersvėjis,— ką tik tu taip gražiai sutvarkei kambarį, o jau turime kitur keltis! Nenorėčiau, labai nenorėčiau imti tos vietos, nemalonu jau ir tai, kad štai dabar turiu žemintis prieš tą mažutį mokytoją, o juk jis dar bus ir mano viršininkas. Kad galėtumėm dar bent valandžiukę čia pasilikti, gal jau šią popietę mano padėtis pasikeis. Jeigu bent tu čia pasitiktum, galėtumėm palūkėti, o mokytojui duoti tik miglotą atsakymą. Aš pats visados rasiu nakvynę, jei reikės, iš tikrųjų pas Bar...
Fryda ranka užčiaupė jam burną.
— Tik jau ne,— tarė ji baugščiai,— meldžiu tave, nekalbėk daugiau taip. Šiaip visados tau nusileisiu. Jei nori, liksiu čia viena, nors man ir labai liūdna būtų. Jei nori, atsisakykim pasiūlymo, nors tai, mano nuomone, būtų neprotinga. Žiūrėk, jeigu tu rastum kitą galimybę, gal net šią popietę, ką gi, tada mudu, savaime suprantama, išsyk atsisakysim vietos mokykloje, niekas mums nesukliudys. O dėl žeminimosi prieš mokytoją, tai jau leisk man pasirūpinti, kad jo nepatirtum, aš pati su juo kalbėsiuos, tau tereikės tylomis šalia pastovėti, o vėliau irgi bus tas pat, jei nenorėsi, galėsi niekados su juo nesikalbėti, aš viena iš tikrųjų būsiu jo valdinė,— bet ir aš nebūsiu, juk man žinomos jo silpnybės. Taigi, priimdami tą vietą, mudu nieko neprarasim, bet daug neteksim jos atsisakę: visų pirma, tu iš tikrųjų net sau vienam, jeigu dar šiandien iš pilies nieko nelaimėsi, visame kaime nerasi nakvynės — tokios nakvynės, kurios man, tavo būsimai žmonai, nereikėtų gėdytis. O jeigu negausi nakvynės, negi gali reikalauti, kad aš miegočiau čia, šiltam kambary, žinodama, jog tu kažkur klaidžioji lauke, išgintas į naktį ir šaltį?
K. visą tą laiką, susikryžiavęs rankas ant krūtinės, delnais daužė sau per nugarą, norėdamas truputį apšilti; o dabar pasakė:
— Tada mudviem nieko daugiau nelieka, turim sutikti. Eime!
Kambaryje jis iškart puolė prie krosnies; į mokytoją visai nekreipė dėmesio; šis, sėdėdamas prie stalo, išsitraukė laikrodį ir tarė:
— Jau vėlu.
— Užtat mudu dabar galutinai sutarėm, ponas mokytojau,— pasakė Fryda.— Mudu imam tą vietą.
— Gerai,— tarė mokytojas,— tačiau vieta siūloma ponui matininkui. Jis pats ir turi tarti žodį.
Fryda atskubėjo K. į pagalbą.
— Žinoma,— tarė ji,— jis tą vietą ima, ar ne, K.?
Dabar K. užteko vien tarstelti „taip“ — ir tai net ne mokytojui, bet Frydai.

— Jei taip,— tarė mokytojas,— tai man belieka išaiškinti tamstos būsimas pareigas, kad šiuo požiūriu tarp mūsų nekiltų jokių nesusipratimų; tamsta, ponas matininke, privalai kasdien kuopti ir kūrenti abi klases, pats atlikti smulkesnį pastato ir mokymo bei sporto įrenginių remontą, žiūrėti, kad kelias per sodą nebūtų užpustytas, vykdyti mano ir panelės mokytojos pavedimus, o šiltesniuoju metų laiku nudirbti ir visus sodo darbus. Už tai tamstai duodama teisė pasirinktinai gyventi vienoje klasėje; tačiau, žinoma, jeigu ne abiejose klasėse vyks pamokos ir tamsta gyvensi kaip tik toje, kurioje pamokos vyks, turėsi persikelti į antrąją. Valgio virtis mokykloje tamstai neleidžiama, užtat tamsta su visais saviškiais būsi bendruomenės kaštais maitinamas šioje užeigoje. Kad tamsta privalai elgtis, kaip dera mokykloje, ir kad ypač vaikai, juo labiau per pamokas, neturi būti tamstos namų gyvenimo nepageidaujamų scenų liudininkai, užsimenu tik prabėgomis, nes tamsta esi mokytas žmogus ir pats turi tai žinoti. Čia dar pridursiu, jog mes esame priversti reikalauti, kad tamsta kuo greičiau įteisintum savo ryšį su panele Fryda. Visi šie klausimai ir dar keletas smulkmenų bus įtraukti į darbo sutartį, kurią tamsta, įsikėlęs mokyklon, išsyk turėsi pasirašyti.
K. visa tai pasirodė nesvarbu, lyg visai jo neliestų ar bent nesaistytų; tik mokytojo puikavimasis suerzino jį, ir jis atsainiai tarė:
— Ką gi, įprasti įsipareigojimai.
Norėdama bent šiek tiek tuos žodžius užtušuoti, Fryda pasiteiravo apie atlyginimą.
— Ar atlyginimas bus mokamas,— tarė mokytojas,— bus nuspręsta tik po bandomosios vieno mėnesio tarnybos.
— Ši sąlyga mums labai jau rūsti,— tarė Fryda.— Juk mudviem reikės tuoktis neturint beveik jokių lėšų, namų ūkį turėsim kurti iš nieko. Gal vis dėlto mes, ponas mokytojau, galėtume paduoti pareiškimą ir paprašyti bendruomenę iškart išmokėti nedidelį atlyginimą? Ar tamsta mums patartum taip daryti?
— Ne,— atsakė mokytojas, savo žodžius visąlaik skirdamas K.— Toks pareiškimas tik tuomet būtų patenkintas, jeigu aš pritarčiau, o aš to nedaryčiau. Juk šios vietos suteikimas tėra tik jums parodyta malonė, o malonėmis nevalia piktnaudžiauti, jeigu suvoki savo viešąją atsakomybę.
Dabar jau K. mažne prieš savo valią vis dėlto įsikišo į pokalbį:

— Dėl malonės, ponas mokytojau,— tarė jis,— tai tamsta, man regis, klysti. Malonę čia veikiau jau aš darau.
— Ne,— tarė mokytojas šypsodamasis, nes jam vis dėlto pasisekė prakalbinti K.— Šiuo klausimu aš gerai informuotas. Mokyklos sargas mums maždaug tiek pat tėra reikalingas, kaip ir matininkas. Ar sargas, ar matininkas — ta pati našta mums ant sprando. Turėsiu dar nemažai pasukti galvą, kaip įrodyti bendruomenei, kad tos išlaidos pagrįstos. Geriausia ir natūraliausia išeitis būtų tiesiog numesti reikalavimą ant stalo ir nė nemėginti jo grįsti.
Juk aš taip ir sakau,— tarė K.— Tamsta turi mane priimti prieš savo valią. Turi tamsta mane priimti, nors dėl to teks dar gerokai pasukti galvą. Bet jeigu kas nors yra priverstas priimti kitą, ir tasai kitas duodasi priimamas, tai pastarasis ir daro malonę.
— Keista,— tarė mokytojas,— kas gi galėtų mus priversti tamstą priimti? Mus verčia tiktai gera, pernelyg gera pono seniūno širdis. Tamsta, ponas matininke, turėsi, kaip aiškiai matau, dar ne vienos fantazijos atsisakyti, kol tapsi pakenčiamu mokyklos sargu. O ir ateityje galbūt skirti tamstai atlyginimą tokios šnekos nelabai tenu- teikia. Be to, deja, matau, kad ir tamstos elgesys pridarys man dar nemažai rūpesčių; juk tamsta visą tą laiką deriesi su manimi — žiūriu vis, ir mažne negaliu savo akimis patikėti — vienmarškinis, vienomis apatinėmis.
— Tikrai,— juokdamasis sušuko K. ir suplojo rankomis,— vis tie baisingi parankiniai! Kurgi jie taip užtruko?
Fryda puolė prie durų; mokytojas, pamatęs, kad dabar su K. jam jau nepavyks daugiau pasikalbėti, paklausė Frydą, kada jie ketiną persikraustyti mokyklon.
— Šiandien,— atsakė Fryda.
— Tai aš rytoj ateisiu patikrinti,— tarė mokytojas, atsisveikino rankos kilstelėjimu, buvo jau bežengiąs pro Frydos atvertas duris, tačiau susidūrė su mergomis, kurios, nešinos daiktais, skubėjo vėlei įsikurti savo kambaryje. Jos niekam nebūtų pasitraukusios iš kelio, tad mokytojui teko spraustis pro jų tarpą, o Fryda nusekė jam įkandin.
— Bet kad jūs ir skubinatės,— tarė K., šįsyk labai jomis patenkintas,— mes dar čia, o jūs jau veržiatės į vidų?
Nieko neatsakydamos, jos tik sumišusios maigė rankose savo ryšelius, iš kurių K. matė nukarusius gerai jam pažįstamus nešvarius skarmalus.

— Savo drapanų jūs turbūt dar nė sykio neskalbėt,— visai nepiktai, veikiau net kone prielankiai tarė K.
Mergos tai pastebėjo, sutartinai pražiojo savo atšiaurias burnas, parodė gražius, tvirtus lyg gyvulių dantis ir be garso išsiviepė.
— Nagi, eikit vidun,— tarė K.,— kurkitės, juk čia jūsų kambarys.
Bet mergos vis dar delsė — matyt, kambarys joms atrodė pernelyg
smarkiai pasikeitęs,— tad K. paėmė vieną už parankės ir pamėgino pavedėti toliau. Tačiau tuoj pat paleido, nes mergos, trumpai susižval- giusios tarpusavy, įsmeigė į jį be galo nustebusius žvilgsnius ir jau nebenuleido nuo jo akių.
—7. Dabar jau gal būsit atsižiūrėjusios į mane,— tarė K., gindamas šalin kažkokį nemalonų jausmą, stvėrė drabužius ir batus, kuriuos, lydima nedrąsiai žengiančių parankinių, buvo atnešusi Fryda, ir ėmė rengtis.
Visą laiką — dabar štai ir vėl — jis negalėjo suprasti, kodėl Fryda su parankiniais tokia kantri. Juk jie turėjo valyti kieme drabužius, bet jinai, ilgokai ieškojusi, atrado juos ramiai sau bepietaujančius apačioje, o nevalytus ir bet kaip suglemžtus drabužius jie laikė ant kelių, tad Fryda paskui pati gavo valyti; ir vis dėlto, nors ir mokėjo mitriai sutvarkyti prasčiokus smuklėje, parankinių ji visai nė neplūdo, jiems girdint pasakojo apie jų didį aplaidumą lyg apie kokią mažutę išdaigą, o vienam dar, lyg gerindamasi, net švelniai paplekšnojo per skruostą. K. nusprendė artimiausiu metu ją už tai subarti. Bet dabar reikėjo skubiai leistis į kelią.
— Parankiniai liks čia ir padės tau persikraustyti,— tarė K.
Tie, žinia, šoko priešintis; sotiems, smagiai nusiteikusiems, jiems
būtų labai patikę truputėlį pasivaikštinėti. Pakluso jie tik tada, kai Fryda pasakė:
— Žinoma, judu čia pasiliksite.
— Ar žinai, kur einu? — paklausė K.
— Žinau,— atsakė Fryda.
— Vadinasi, nebemėgini manęs sulaikyti? — paklausė K.
— Dar tiek kliūčių tu sutiksi,— atsakė ji.— Ką čia galėtų reikšti mano žodis.
Ji pabučiavo K. atsisveikindama, įdavė jam — mat pietų jis nebuvo valgęs — ryšulėlį su duona ir dešra, kurį buvo parnešusi jam iš apačios, priminė dar, kad jis turįs grįžti jau nebe čionai, o tiesiai į mokyklą, ir, uždėjusi ant peties ranką, išlydėjo jį pro duris.


Iš pradžių K. apsidžiaugė, kad ištrūko iš mergų ir parankinių kamšaties šiltam kambary. Buvo trupučiuką pašalę, sniegas sukietėjęs, eiti pasidarė lengviau. Tačiau pradėjo temti, tad jis paspartino žingsnį.
Pilis, kurios apybraižos jau buvo pradėjusios lietis į krūvą, dunksojo tyli kaip visados, K. dar nė sykio nematė tenai nė menkiausio gyvybės ženklo, gal iš taip toli ir nebuvo galima nieko įžiūrėti, bet akys vis tiek nenustygo, nepakęsdamos šitos ramybės. Kartais, bežiūrint į pilį, K. regėdavosi, lyg jis matytų ten žmogų, ramiai sau sėdintį ir žvelgiantį tiesiai prieš save, ir ne mintyse, sakysim, paskendusį ir per tai nuo visko atsitverusį, bet laisvą ir nerūpestingą, tartum jis sėdėtų vienas ir niekam nematomas, o juk jis turėjo pajusti, kad yra stebimas, tik tai nė truputėlio netrikdė jo rimties, ir iš tikrųjų — nė nežinojai, ar čia priežastis, ar padarinys — stebėtojo žvilgsnis neįstengė ties tuo reginiu apsistoti ir tuoj slydo šalin. Toks įspūdis šiandien buvo itin gyvas dėl ankstyvų sutemų; juo ilgiau K. žiūrėjo, juo labiau viskas grimzdo į prieblandą.
Kaip tik tuo metu, kai K. priėjo dar neapšviestą „Ponų smuklę“, antrame aukšte prasivėrė langas, jaunas, apkūnus, švariai nusiskutęs ponas trumpais kailinukais užsikniaubė ant palangės \ir ten rymojo. Į K. pasveikinimą jis, rodėsi, nė menkiausiu galvos linktelėjimu neatsakė. Nei priemenėje, nei bendrojoje salėje K. nesutiko nė gyvos dvasios, užsistovėjusio alaus dvokas buvo dar smarkesnis nei praėjusį kartą, „Tilto“ užeigoje tokių dalykų vis dėlto niekad nebūdavo. K. išsyk žengė prie durų, pro kurias anąsyk stebėjo Klamą, atsargiai spustelėjo rankeną, bet durys buvo užrakintos; tada K. pamėgino užčiuopti tą vietą, kur buvo akutė, bet kaištis, matyt, buvo taip gerai pritrintas, kad apgraibomis K. nepavyko jo rasti, todėl jis užsidegė degtuką. Bet čia jį išgąsdino šūksnis. Kampe tarp durų ir servanto, netoli krosnies, susigaužusi tupėjo jaunutė mergina ir žvelgė į jį nuo degtuko žybsnio vos vos prasivėrusiomis mieguistomis akimis. Matyt, čia buvo Frydos įpėdinė. Ji vikriai susigriebė, įžiebė elektrą, jos veido išraiška tebebuvo pikta, bet ji pažino K.
— Ak, ponas matininkas,— šypsodamasi tarė mergina, padavė jam ranką ir prisistatė: — Aš esu Pepė.
Ji buvo mažutė, rausvutė, sveika, vešlūs šviesiai rausvi plaukai buvo supinti į storą kasą, bet garbanėlės dar vijosi ir aplink veidą; vilkėjo ji ne itin pritinkančią, lygią ir tiesią' suknelę iš pilkšvos blizgančios medžiagos, suknelės apačia buvo lyg neįgudusios vaiko rankos sutraukta judesius varžančiu šilko kaspinu su kilpute. Ji pasiteiravo apie Frydą, girdi, ar ši neketinanti greitai sugrįžti. Klausimas nuskambėjo kone piktokai.
— Frydai išėjus,— tarė paskui mergina,— aš kuo skubiausiai buvau čionai pašaukta, nes juk ne kiekvieną gali čia pastatyti, ligi šiol buvau kambarinė, bet nemanau, kad man būtų geras šitas mainas. Čia daug darbo vakarais ir naktimis, aš labai pavargstu, kažin ar ištversiu, visai nė nesistebiu, kad Fryda atsisakė tos vietos.
— Frydai čia labai patiko,— tarė K., norėdamas galų gale atkreipti Pepės dėmesį į skirtumą tarp jos ir Frydos, kurio mergina nepaisė.
— Netikėk tamsta ja,— tarė Pepė.— Fryda kaip niekas kitas moka valdytis. Ko ji nenorės pasisakyti, to ir nepasisakys, o tu nė nenumanysi, kad ji turėtų ką pasisakyti. Juk tarnauju čia su ja jau ne pirmus metus, mudvi visados miegojom vienam patale, bet artima jos drauge netapau, šiandien ji, be abejo, manęs nė nebeprisimena. Vienintelė jos bičiulė veikiausiai bus „Tilto“ užeigos šeimininkė, o tai jau irgi šį bei tą reiškia.
— Fryda mano sužadėtinė,— tarė K., prabėgomis žvalgydamasis, kur galėtų būti durų akutė.
— Žinau,— tarė Pepė,— užtat juk ir pasakoju. Šiaip tamstai tas būtų visai nesvarbu.
— Suprantu,— tarė K.,— tamsta manai, kad aš galiu didžiuotis, laimėjęs tokios uždaros merginos širdį?
— Taip,— patenkinta nusijuokė Pepė, lyg jai būtų pavykę dėl Frydos sudaryti su K. slaptą suokalbį.
Tačiau, tikrai sakant, ne Pepės žodžiai traukė K. dėmesį ir trukdė jam ieškoti, bet pati mergina, pats jos buvimas šioje vietoje. Tiesa, ji buvo už Frydą kur kas jaunesnė, beveik dar kūdikis, o jos suknelė — juokinga, matyt, toks apdaras jos vaizduotėje atitiko pernelyg išpūstą baro merginos reikšmę. Ir šitoks vaizdavimasis buvo net saviškai teisingas, nes vieta, kuriai ji dar visai netiko, buvo jai, matyt, tekusi nelauktai ir nepelnytai, ir tik laikinai, net odinė piniginė, kurią Fryda visados nešiojosi prie diržo, nebuvo jai patikėta. O tariamas Pepės nepasitenkinimas šita vieta buvo, aišku, iš puikybės. Ir vis dėlto, nors nenuovoki kaip kūdikis, ji irgi tikriausiai buvo susijusi su pilim; juk ligi šiol, jei tik nemelavo, buvo kambarinė; nieko nenutuokdama apie savo lobį, ji stūmė čia snaudulingas dienas, tačiau, vien apkabinęs

tą smulkų, putnų, šiek tiek gunktelėjusį kūną, galėjai, žinia, ne atimti iš jos tą lobį, bet vis dėlto prisiliesti prie jo ir įgauti drąsos prieš sunkią kelionę. Tai gal tuomet ir su Fryda buvo tas pat? O ne, su Fry- da buvo kas kita. Vien prisiminus Frydos žvilgsnį, tai darėsi aišku. Niekados K. nebūtų net palytėjęs Pepės. Bet dabar vis dėlto turėjo valandžiukę primerkti akis, taip godžiai jos smigo į,,merginą.
— Juk šviesa nebūtinai turi degti,— pasakė Pepė, vėl išjungdama elektrą,— įžiebiau ją tik todėl, kad tamsta mane taip išgąsdinai. Ko gi tamsta čia ieškai? Gal Fryda ką pamiršo?
— Taip,— tarė K., mosteldamas durų pusėn,— štai šitam kambary. Staltiesę, baltą, nertinę.
— Žinau, savo staltiesę,— tarė Pepė,— atsimenu, gražus rankdarbis, aš jai dar padėjau nerti, bet šitam kambary jos tikriausiai nėra.
— Fryda spėja, kad čia. Kas gi čia gyvena? — paklausė K.
— Niekas,— atsakė Pepė,— tai ponų kambarys, čia ponai geria ir valgo, tai yra, kambarys tam skirtas, bet daugumas pasilieka viršuj, savo kambariuose.
— Kad žinočiau, jog dabar ten nieko nėra,— tarė K.,— labai norėčiau tenai įeiti ir paieškoti staltiesės. Bet kad nežinia: Klamas, sakysim, dažnai mėgsta ten sėdėti.
— Klamo ten dabar tikrai nėra,— tarė Pepė,— juk jis tuoj išvažiuoja, rogės jau laukia kieme.
Išsyk, nė vienu žodžiu neaiškindamas savo elgesio, K. išėjo iš bendrosios salės, priemenėje pasuko ne prie laukujų durų, bet namo vidun, ir po kelių žingsnių atsidūrė kieme. Kaip tyku ir gražu buvo čia! Keturkampis kiemas, iš trijų pusių supamas namo, o nuo gatvės — šalutinės, K. dar nematytos gatvelės — aukštos balto mūro sienos su dideliais, sunkiais, dabar atkeltais vartais. Čia, iš kiemo pusės, namas atrodė aukštesnis negu iš priekio, bent jau antrasis aukštas čia buvo kaip reikiant išryškintas ir gerokai įspūdingesnis, nes jį dengė aklina medinė galerija, kurioje vien akių aukštyje buvo paliktas siauras plyšys. Priešais K., žiūrint įstrižai kiemo, dar centrinėje pastato dalyje, bet jau tame kampe, kur prie jos šliejosi priešais stovįs šoninis fligelis, buvo įėjimas į užeigą — atviras, visai be durų. Ten stovėjo tamsios, uždaros, dviem arkliais pakinkytos rogės. Be vežėjo, kurį K. prieblandoje per tokį atstumą greičiau nujautė, negu įžiūrėjo, nieko daugiau nebuvo matyti.
Susibrukęs rankas į kišenes, atsargiai žvalgydamasis, glausdamasis prie sienos, K. apėjo kiemą iš dviejų šonų ir atsidūrė prie rogių. Vežėjas, vienas iš tų kaimiečių, kurie anąsyk sėdėjo smuklėje, nugrimzdęs į kailinius abejingai žiūrėjo, kaip K. artinasi,— maždaug taip, kaip akimis lydima savo keliu traukianti katė. Net tada, kai K. jau buvo prie pat jo, kai pasisveikino, kai net arkliai truputėlį sunerimo, išvydę iš tamsos išnyrantį žmogų, vežėjas liko sėdėti kaip ir anksčiau, į nieką nekreipdamas dėmesio. K. tatai buvo labai paranku. Atsirėmęs į sieną, jis išsitraukė savo valgį, su dėkingumu prisiminė Frydą, taip gerai jį suruošusią į kelią, ir valgydamas ėmė žvilgčioti į namo vidų. Stačiu kampu sukdamiesi, žemyn leidosi laiptai, apačioje jie dūrėsi į žemą, bet iš pažiūros labai ilgą koridorių; visur švaru, baltai išdažyta, visos linijos ryškios ir tiesios.
Laukti teko ilgiau, negu K. buvo manęs. Jau seniai jisai baigė valgyti, darėsi šalta, sutemos pavirto jau ir tikra tamsa, o Klamas vis nesirodė.
— Gali dar labai ilgai trukti,— tarė staiga kimus balsas taip arti K., kad šis krūptelėjo.
Tuos žodžius ištarė vežėjas, kuris, lyg atsibudęs, dabar rąžėsi ir balsiai žiovavo.
— Kas gi gali ilgai trukti? — paklausė K., visai patenkintas, kad vežėjas jį užkliudė, nes nuolatinė tyla ir įtampa jau buvo pradėjusios jį slėgti.
— Kol tamsta nueisi,— atsakė vežėjas.
K. nesuprato, ką vežėjas turi galvoje, bet neklausinėjo, manydamas, kad šitaip geriausiai pavyks prašnekinti pasipūtėlį. Neatsaky- mas čia, tamsoje, buvo beveik panašus į iššūkį. Ir vežėjas tikrai po valandžiukės paklausė:
— Gal tamsta konjako nori?
— Noriu,— tarė K. negalvodamas, susigundęs pasiūlymu, nes jį varstė šiurpulys.
— Tai atsidaryk tamsta roges,— tarė vežėjas,— šoninėje kišenėje keli buteliai, pasiimk vieną, atsigerk, o paskui man duosi. Man su tais kailiniais labai jau sunku ropštis iš rogių.
K. suirzo, kad turės dabar aptarnauti vežėją, tačiau, sykį prasidėjęs, nusileido, nors ir grėsė pavojus, kad prie rogių jį gali užklupti, sakysim, Klamas. Atidarė plačias duris ir būtų išsyk galėjęs pasiimti butelį iš kišenės, įtaisytos vidinėje durų pusėje, bet dabar, kai durys jau buvo atviros, rogių vidus jį taip traukė, kad jis neatsispyrė nors valandžiukę ten pasėdėti. Šmurkštelėjo vidun. Rogėse buvo nepaprastai šilta, ir toji šiluma neišgaravo, nors durys, kurių K. nedrįso užsidaryti, buvo plačiai atlapotos. Net nežinojai, ar tikrai sėdi ant sėdynės; visas tiesiog skendėjai apklotuose, pagalvėse, kailiuose; galėjai sukiotis ir vartytis į visas puses, o vis tiek nirai į minkštą šilumą. Išskėtęs rankas, atlošęs galvą į visados pasirengusias priglobti pagalves, K. žvelgė iš rogių j tamsią užeigą. Kodėl viskas taip ilgai trunka, kodėl Klamas nenusileidžia? Po ilgo stypsojimo sniege lyg apkvaitęs nuo šilumos, K. troško, kad Klamas pagaliau ateitų. Mintis, kad geriau būtų, jei Klamas nepamatytų jo šitokioje padėtyje, tik miglotai šmėstelėjo jo sąmonėje kaip nežymus kliuvinys, į tokį apdujimą dar labiau gramzdino vežėjo elgesys: juk šis turėjo žinoti, kad K. sėdi rogėse, o betgi leido jam ten sėdėti, net konjako nereikalavo. Tai buvo graži paslauga, bet K. juk irgi ketino jam pasitarnauti. Nerangiai, nekeisdamas kūno padėties, jis siektelėjo ranka šoninės kišenės, bet ne tos, kuri buvo per toli, atlapotose duryse, o antrosios, uždarytose duryse, jam už nugaros; et, nėra skirtumo, ir čia buteliai. Išsitraukė vieną, atsuko kamštį, pauostė ir nejučiom net nusišypsojo, toks saldus, toks meilus buvo tas kvapas, sakytumei būtum išgirdęs pagyrimą ir gerą žodį iš labai mylimo žmogaus, ir net gerai nežinotum, apie ką jisai kalba, net ir nenorėtum sužinoti, tik džiaugtumeisi girdėdamas, kad kaip tik šitas žmogus taip šneka.
— Negi čia būtų konjakas? — dvejodamas paklausė K. pats save ir, nesitverdamas smalsumu, nugėrė gurkšnį.
Tikrai, nors ir keista atrodė, ten vis dėlto buvo konjakas, jis degino gerklę ir šildė kūną. Kaip viskas pasikeitė begeriant,— tatai, kas buvo bemaž vien saldaus kvapo gūsis, ūmai pavirto į tikrą vežėjų gėralą!
— Argi tai galimas daiktas? — lyg priekaištaudamas pats sau balsu paklausė K. ir vėl pakėlė butelį prie burnos.
Bet ūmai — K. kaip tik siurbtelėjo didelį gurkšnį — namai nušvito, elektra įsižiebė ir vidiniuos laiptuos, ir koridoriuj, ir priemenėj, ir lauke viršum įėjimo. Laiptuos pasigirdo žingsniai, butelis iškrito K. iš rankos, konjakas ėmė lietis ant kažkokio kailio, K. šoko iš rogių, vos vos dar suspėjo su baisiausiu griaudesiu užtrenkti duris, ir netrukus iš užeigos lėtu žingsniu išėjo kažkoks ponas. Vienintelė paguoda buvo, kad ten ne Klamas, bet gal kaip tik dėl to ir reikėjo gailestauti? Tai buvo tas pats ponas, kurį K. jau pirma matė antrojo aukšto lange. Jaunas ponas, labai sveikos išvaizdos, vienas pienas ir kraujas, bet labai rimtas. Ir K. niauriai dėbtelėjo į poną, bet skyrė tą niaurumą veikiau pats sau. Verčiau jis būtų pasiuntęs čionai parankinius; taip elgtis, kaip jis čia pasielgė, ir jie būtų mokėję. Priešais stovįs ponas vis dar tylėjo, lyg itin plačioje jo krūtinėje būtų stigę kvapo pasakyti tam, ką reikėjo.
— Šiurpu,— pagaliau tarė ponas, trupučiuką atsismaukdamas nuo kaktos skrybėlę.
Kaip čia yra? Juk ponas veikiausiai nė nežino, kad K. buvo įsi- lindęs į roges, o jam jau kažkas atrodo šiurpu? Gal tas, kad K. prasismelkė į kiemą?
— Kaipgi tamsta čia atsidūrei? — tarė ponas jau tylesniu balsu, jau atsikvėpdamas, susitaikydamas su tuo, ko jau nebegalima pakeisti.
Kas per klausimai! Kas per atsakymai! Negi K. dabar pats turėjo pirštu prikišamai patvirtinti ponui, kad jo taip viltingai pradėtas žygis nuėjo perniek? Užuot atsiliepęs, K. pasigręžė rogių pusėn, atvėrė duris ir pasiėmė ten pamirštą savo kepurę. Nemalonu jam buvo žiūrėti, kaip konjakas laša ant pakojos.
Tada jis vėl atsisuko į poną; dabar jau nebebijojo išsiduoti, kad buvo į roges įsilipęs; ne tai ir buvo visų blogiausia; K. nusprendė, jei bus paklaustas,— beje, tik tada — pasakyti, kad pats vežėjas paragino jį bent jau atidaryti duris. Tikroji blogybė buvo juk ta, kad ponas jį netikėtai užklupo, kad nebeužteko laiko nuo jo pasislėpti ir tada sau ramiai palaukti Klamo arba kad jam pristigo savitvardos pasilikti rogėse, lindėti kailiuose ir tenai sulaukti Klamo ar bent pratūnoti rogėse tol, kol tasai ponas būtų netoliese sukiojęsis. Tiesa, jis negalėjo žinoti, ar vis dėlto ne pats Klamas tenai ateina, o šiuo atveju, žinoma, daug geriau būtų buvę pasitikti jį šalia rogių. Taip, čia būtų buvę galima dar ir šį, ir tą pamąstyti, o dabar — svarstymai nebeteko prasmės, nes viskas buvo baigta.
— Eikš tamsta su manim,— tarė ponas, tiesą sakant, lyg ir neįsak- miai, bet įsakmūs buvo ne žodžiai, o trumpas, pabrėžtinai abejingas rankos mostelėjimas.
— Aš čia kai ko laukiu,— tarė K., jau nebesivildamas sėkmės, veikiau tik iš principo.
— Eikš tamsta,— nė kiek nesutrikęs pakartojo ponas, lyg norėdamas parodyti niekados neabejojęs, kad K. čia kai ko laukia.
— Bet tada nesutiksiu to, kurio laukiu,— krūptelėjęs visu kūnu pasakė K.
Net ir po visko, kas buvo nutikę, jam vis tiek regėjosi, tarytum tai, ką jis ligi šiol pasiekė, vis dėlto yra lyg ir koks laimikis, kurį jis,

tiesa, tik tariamai pastvėrė, bet kurio visai neprivalo atiduoti pirmam pareikalavusiam.
— Ar tamsta lauksi, ar išeisi, vis tiek jo nesusitiksi,— tarė ponas, be užuolankų pareikšdamds savo nuomonę, tačiau įtartinai pasiduodamas K. minčių tėkmei.
— Tada verčiau nesusitiksiu belaukdamas,— spyrėsi K.; jis tikrai nesitrauks iš čia vien išgirdęs šito jauno pono žodžius.
Tada ponas, atmetęs galvą, pranašia mina valandėlę užmerkė akis, lyg stengdamasis iš K. nenuovokumo sugrįžti į savo paties protą, apsilaižė liežuvio galiuku praviras lūpas ir pasakė vežėjui:
— Iškinkyk tamsta arklius.
Vežėjas, nuolankiai paklusęs ponui, tačiau iš šalies piktai skersakiuodamas į K., dabar vis dėlto turėjo su visais kailiniais ropštis žemėn; labai iš lėto, lyg ne naujo įsakymo laukdamas, o tik vildamasis, kad K. pakeis savo nusistatymą, jis pradėjo atbulomis stumti arklius su rogėmis prie šoninio fligelio, kuriame už didžiulių durų, matyt, buvo arklidės ir vežiminė. K. pasijuto liekąs visai vienas; vienoje pusėje nuo jo tolo rogės, kitoje, tuo pačiu keliu, kuriuo K. buvo atėjęs,— jaunasis ponas, abu, tiesa, be galo lėtai, lyg norėdami parodyti K., kad jis gali dar sugrąžinti juos atgalios.
Gal jis ir turėjo tokią galią, bet iš to jam nebūtų buvę jokios naudos; sugrąžindamas roges atgalios, jis būtų pats save iš čia išvijęs. Tad liko stovėti tylėdamas lyg nugalėtojas dvikovos vietoje, tačiau ši pergalė neteikė jam džiaugsmo. Pakaitomis žvelgė jisai čia į nueinantį poną, čia į vežėją. Ponas pasiekė duris, pro kurias K. pirma pateko į kiemą, tada dar sykį atsigręžė, K. tarėsi matąs, kaip jis purto galvą dėl tokio užsispyrimo, o paskui ponas ryžtingu, trumpu, paskutiniu judesiu visai nusisuko, žengė priemenėn ir ten iškart pradingo. Vežėjas ilgiau užtruko kieme, jam teko gerokai pasidarbuoti su rogėmis, jis turėjo atsidaryti sunkias arklidžių duris, atbulomis nustumti roges į vietą, iškinkyti arklius, nuvesti juos prie ėdžių; visa tai vežėjas darė rimtai, didžiai susitelkęs, nesitikėdamas, kad greit gali tekti važiuoti; šitas tylus triūsas, nesižvalgant į K., pastarajam atrodė kur kas rūstesnis priekaištas nei pono elgesys. O paskui, kai vežėjas, baigęs darbą arklidėse, savo lėtu, siūbuojančiu žingsniu nuėjo įstrižai kiemo, užkėlė didžiuosius vartus ir vėl grįžo, visai lėtai, įbedęs akis tiktai į savo paties pėdsakus sniege, kai paskui užsidarė arklidėse, kai elektra visur irgi užgeso — kam gi ji būtų turėjusi šviesti? — ir tik viršuje, medinėje galerijoje, pasiliko šviesus plyšys, kartkartėmis pritraukiąs klajojantį žvilgsnį,— tuomet K. pasirodė, lyg dabar jau su juo nutraukti visi ryšiai, lyg jis dabar, tiesa, laisvesnis negu kada nors ir gali laukti čia, šiaip jam draudžiamoje vietoje, kiek tik nori, lyg tą laisvę jis pasiekė per tokią ko\ kokią kitas kas ; ; žin ar būtų ištvėręs, lyg niekam dabar jau nevalia , liesti, išvyti ar net užkalbinti, tačiau — šis įsitikinimas buvo bent jau toks pat tvirtas — sykiu lyg ir nebūtų beprasmiškesnio, beviltiškesnio dalyko už šitą laisvę, šitą laukimą, šitą neliečiamumą.

Tad jis atitoko ir žengė atgal į vidų, šįsyk ne pasieniais, o tiesiai per pusnis, priemenėje sutiko šeimininką, tylomis su juo pasisveikinusį ir mostu parodžiusį į bendrosios salės duris, pasuko ton pusėn, nes buvo sušalęs ir geidė išvysti žmones, tačiau labai nusivylė, prie mažo staliuko, tam tyčia, matyt, atgabento, nes šiaip čia visi tenkinosi statinėmis, pamatęs besėdintį jaunąjį poną, o priešais jį stovinčią — stačiai slogus reginys— „Tilto“ užeigos šeimininkę. Pepė, išdidi, atkraginusi galvą, visąlaik su ta pačia šypsena, nenuginčijamai rodančia, kokia garbė jai patikėta, sulig kiekvienu krustelėjimu maskatuodama savo kasa, šmurkščiojo pirmyn ir atgal, atnešė alaus, paskui plunksną ir rašalinę, mat ponas buvo pasiskleidęs kažkokius popierius, lygino duomenis, ieškodamas jų čia viename, čia antrame, net kitam stalo gale gulinčiame lakšte, ir rengėsi kažką rašyti. Šeimininkė iš savo aukštybių tylomis, truputėlį papūtusi lūpas, lyg ilsėdamasi žvelgė į poną ir popierius, tarytum jau būtų pasakiusi viską, kas reikia, ir jos kalba būtų buvusi maloniai išklausyta.
— Ponas matininkas, pagaliau,— tarė ponas, K. įžengus vidun; valandžiukę kilstelėjęs j K. akis, jis vėl įsikniaubė į savo raštus.
Ir šeimininkė tik prabėgomis nukreipė į K. abejingą, visai nenustebusį žvilgsnį. O Pepė, rodėsi, išvis pastebėjo K. tik tuomet, kai šis, priėjęs prie baro, užsisakė konjako.
Ranka užsispaudęs akis, į nieką nekreipdamas dėmesio, K. ten ir rymojo. Paskui siurbtelėjo konjako ir čia pat jį pastūmė, nes konjake buvo stačiai nepageriamas.
Visi ponai jį geria,— tiek tepasakė Pepė, išpylė likučius, išplovė taurelę ir padėjo n lentynon.

— Ponai ir geresnio turi,— tarė K.
— Galbūt,— pasakė Pepė,— bet aš neturiu.
Tais žodžiais ji užbaigė kalbą su K. ir dabar vėl nuėjo patarnauti ponui, tačiau šiam nieko nereikėjo, tad ji tik vaikštinėjo pusračiu jam už nugaros, pagarbiai taikydamasi per jo petį užmesti akį į popierius; tačiau tai tebuvo vien tuščias smalsumas ir puikybė, Kurią, suraukusi antakius, aiškiai smerkė ir šeimininkė.
Bet staiga šeimininkė visa sukluso ir, tiesiog pastačiusi ausis, įsistebeilijo kažkur į tuštumą. K. atsigręžė, jis visai nieko ypatinga nebuvo išgirdęs, kiti, rodėsi, irgi nieko negirdėjo, tačiau šeimininkė pirštų galais, didžiuliais žingsniais puolė prie gilumoje esančių durų, vedančių į kiemą, pažvelgė pro rakto skylutę, tada išpūstomis akimis, sukaitusiu veidu atsigręžė į kitus, pasimojo juos pirštu, ir dabar jau visi pakaitomis ėmė pro skylutę žiūrėti, šeimininkė, tiesa, visų daugiausiai, bet ir Pepė nebuvo pamiršta, ponas laikėsi palyginti santūriausiai. Netrukus Pepė su ponu grįžo į savo vietas, tik šeimininkė vis dar įtemptai tebežiūrėjo, žemai pasilenkusi, kone klūpėdama, mažne regėjosi, lyg dabar ji tik maldautų rakto skylutę, kad ši leistų išlįsti laukan, nes pamatyti turbūt jau nieko nebuvo įmanoma. Kai šeimininkė pagaliau atsitiesė, persibraukė rankomis per veidą, pasitvarkė plaukus, giliai atsikvėpė, ir su pasidygėjimu', nutaisė tokią miną, neva jos akys turėtų dabar iš naujo pratintis prie šitos salės ir joje esančių žmonių, K., norėdamas ne gauti jau žinomo dalyko patvirtinimą, o užbėgti už akių antpuoliui, kurio jis dabar, būdamas toks sudirgęs, mažne bijojo, pasakė:
— Vadinasi, Klamas jau išvažiavo?
Šeimininkė tylėdama praėjo pro jį, bet ponas atsiliepė nuo savo stalelio:
— Taip, žinoma. Juk tamsta pasitraukei iš savojo sargybos posto, taigi jis galėjo išvažiuoti. Nuostabu tik, koks ponas Klamas jautrus. Ar tamsta, ponia šeimininke, matei, kaip neramiai ponas Klamas dairėsi aplink?
Šeimininkė to, rodėsi, nebuvo pastebėjusi, ir ponas vėlei prašneko:
— Na, laimė, kad jau nieko nebebuvo matyti, vežėjas šluota užlygino net pėdas sniege.
— Ponia šeimininkė nieko nepastebėjo,— pasakė K., bet pasakė ne ko nors vildamasis, o supykdytas pono žodžių, nuskambėjusių taip kategoriškai ir neatšaukiamai.
— Gal aš tuo metu kaip tyčia nebuvau prie skylutės,— tarė šeimininkė, pirmiausiai mėgindama užsistoti poną; bet paskui jai parūpo, kad ir Klamas neliktų nuskriaustas, tad ji pridūrė:— Tiesa, nemanau, kad Klamas būtų toks jautrus. Mes, žinia, būgštaujame dėl Klamo, mėginame jį apsaugoti, o tą savo rūpestį grindžiame spėjimu, kad Klamas esąs be galo jautrus. Ir gerai darome, Klamas, be abejo, irgi to pageidauja. Tačiau mes nežinome, kaip yra iš tikrųjų. Aišku, Klamas niekados nesikalbės su žmogum, su kuriuo nenori kalbėtis, kad ir kaip tas žmogus plūktųsi, kad ir kaip įžūliai brautųsi, bet juk vien to fakto, kad Klamas niekados su juo nesikalbės, niekados neleis jam pasirodyti savo akivaizdoje, visai pakanka, kam gi dar manyti, kad Klamas iš tikrųjų turėtų nepakelti tokio žmogaus reginio? Šiaip ar taip, šito bent niekados nepavyks įrodyti, nes niekados nebus galima patikrinti.
Ponas skubiai sulinksėjo galva.
— Iš esmės ir aš esu tos pačios nuomonės,— tarė jis,— tik aš ją trupučiuką kitaip išdėsčiau. Ir vien tam, kad ji būtų suprantama ponui matininkui. Tačiau tikra tiesa, kad Klamas, išėjęs laukan, keliskart apsižvalgė pusračiu.
— Gal jis manęs ieškojo,— tarė K.
— Galimas daiktas,— tarė ponas,— man tokia mintis neatėjo į galvą.
Visi nusijuokė, Pepė, vargu bau ką nors čia supratusi, kvatojosi garsiausiai.
— Kad jau taip smagu mums visiems čia krūvoj,— pasakė paskui ponas,— tai norėčiau tamstą, ponas matininke, maloniai paprašyti, kad papildytum mano dokumentus kai kuriais duomenimis.
— Kiek daug čia rašoma,— tarė K., iš tolo žvelgdamas į dokumentus.
— Taip, netikęs įprotis,— tarė ponas ir vėl nusijuokė.— Bet tamsta, ko gero, dar nežinai, kas aš esu. Esu Momusas, Klamo kaimo sekretorius.
Po tų žodžių visi salėje pasidarė labai rimti. Nors šeimininkė su Pepe poną, be abejo, pažinojo, jiedvi vis tiek atrodė lyg priblokštos, kai ponas pasisakė savo vardą ir titulą. O šis irgi, lyg nė pats negalėtų ištverti to, ką pasakė, ir mėgintų pasislėpti bent nuo iškilmingumo, ataidinčio įkandin šitų žodžių, įsikniaubė į popierius ir taip įniko rašyti, kad kambaryje daugiau nieko nebuvo girdėti, tik plunksnos krebždesys.

— O kas gi tai: kaimo sekretorius? — po valandžiukės paklausė K.
Momusui dabar, jau prisistačius, matyt, rodėsi, jog nebetinka pačiam ką nors aiškinti, todėl atsiliepė šeimininkė:
— Ponas Momusas yra toks pat Klamo sekretorius kaip ir visi kiti Klamo sekretoriai, tačiau jo tarnybos vieta ir, jeigu tik neklystu, tarnybinė veikla...— Momusas rašydamas energingai papurtė'galvą, ir šeimininkė pasitaisė.— ... taigi tik jo tarnybos vieta, ne tarnybinė veikla, išimtinai susijusi su kaimu. Ponas Momusas atlieka už Klamą visus kaime būtinus raštiškus darbus ir pirmas priima visus iš kaimo ateinančius Klamui .adresuotus prašymus.
Kai K., dar nelabai susigaudęs, kas jam čia buvo pasakyta, tuščiomis akimis pažvelgė į šeimininkę, ši, lyg ir sumišusi, dar pridūrė:
— Taip jau sutvarkyta, visi pilies ponai turi savus kaimo sekretorius.
Momusas, klausęsis daug atidžiau negu K., papildydamas dar pasakė šeimininkei:
— Daugumas kaimo sekretorių tarnauja tik vienam ponui, o aš — dviem, Klamui ir Valabenei.
— Teisybė,— dabar jau ir pati prisiminusi, tarė šeimininkė ir pasisuko į K.:— Ponas Momusas tarnauja dviem poųams. Klamui ir Valabenei, taigi yra dvigubas kaimo sekretorius.
— Net dvigubas,— tarė K. ir linktelėjo Momusui taip, kaip suaugęs linkteli vaikui, kurį ką tik išgirdo giriant, o Momusas, mažne dvilinkas susirietęs, dabar pažvelgė tiesiai į K. Jeigu čia būta kokios paniekos, tai ji arba liko nepastebėta, arba buvo tiesiog pageidaujama. Kaip tik taip, kad girdėtų K., kuris nebuvo net vertas, kad jam būtų leista nors atsitiktinai pasipainioti Klamui po akių, buvo išsamiai dėstomi nuopelnai žmogaus, priklausančio pačiai artimiausiai Klamo aplinkai, nė kiek neslepiant, kad šitaip mėginama išpešti iš K. pritariamą žodį ir pagyrimą. Tačiau K. nuotaika dabar buvo visai ne ta; jis, visomis jėgomis grūmęsis dėl vieno Klamo žvilgsnio, ne itin vertino kad ir to paties Moinuso padėt}, teikiančią jam teisę gyventi Klamo akivaizdoje, jo neėmė nei nuostaba, nei juo labiau pavydas, nes jam siektinas tikslas buvo ne pati Klamo artuma, o tai, kad jis, K., tik jis, o ne kas kitas, savo, o ne kieno kito reikalu gautų prisiartinti prie Klamo,— ir prisiartinti ne tam, kad prie Klamo ir apsistotų, o tam, kad praeitų pro jį — dar toliau, į pilį.
Todėl, pasižiūrėjęs į savo laikrodį, K. pasakė:

— Dabar man jau metas eiti namo.
Situacija iškart pasikeitė Momuso naudai.
— Taip, žinia,— tarė šis,— mokyklos sargo pareigos šaukia. Bet dar valandėlę turėsi tamsta man skirti. Tik keli trumpi klausimai.
— Visai neturiu noro,— tarė K. ir buvo jau bežengiąs pro duris.
Momusas pliaukštelėjo kažkokiu raštu per stalą ir atsistojo:
— Klamo vardu reikalauju, kad tamsta atsakytum į mano klausimus.
— Klamo vardu? — paklausė K.— Argi jam rūpi mano reikalai?
— Apie tai,— įtarė Momusas,— ne man, ir juo labiau turbūt ne tamstai spręsti, tad galim ramia širdimi palikti šį klausimą pačiam Klamui. Tačiau aš, naudodamasis Klamo man suteikta padėtimi, reikalauju, kad tamsta pasiliktum ir atsakytum.
— Ponas matininke,— įsikišo šeimininkė,— aš jau saugausi tamstai ką nors patarinėti; juk tamsta negirdėtai šiurkščiai atstūmei visus mano ankstesnius patarimus, kuriuos tamstai daviau su pačiais geriausiais ketinimais, ir čia, pas poną sekretorių, aš atėjau — neturiu ko slėpti — tik pranešti valdžiai apie tamstos elgesį ir užmačias ir pati visam laikui apsisaugoti nuo grėsmės, kad tamsta, sakysim, gali būti vėl pas mane įkurdintas, tokie mat mudviejų santykiai, tikriausiai jų jau niekaip Jiebepakeisi, tad jeigu dabar ketinu pasakyti savo nuomonę, tai tik ne todėl, kad norėčiau tamstai padėti, o todėl, kad geidžiu nors truputėlį palengvinti ponui sekretoriui tekusią sunkią užduotį derėtis su tokiu žmogum kaip tamsta. Bet vis dėlto tamstai ir pačiam, jei tik panorėsi, kaip tik dėl to, kad kalbu visiškai atvirai — o kitaip su tamsta aš nė negaliu šnekėtis, net ir tai darau prisiversdama,— mano žodžiai gali duoti naudos. Taigi tuo atveju noriu atkreipti tamstos dėmesį, kad vienintelis kelias, vedąs tamstą pas Klamą, eina pro čia, per pono sekretoriaus protokolus. Bet nenoriu ir per daug pasakyti, gal tas kelias ir neveda iki Klamo, gal jis nutrūksta dar gerokai prieš jį, čia jau ponas sekretorius viską savo nuožiūra sprendžia. Šiaip ar taip, tai vienintelis kelias, kuris veda tamstą bent Klamo pusėn. Ir šito kelio tamsta ketini atsisakyti — be jokios kitos priežasties, vien iš užsispyrimo?
— Ak ponia šeimininke,— tarė K.,— tas kelias nėra nei vienintelis, nei už kitus vertesnis. Vadinasi, tamsta, ponas sekretoriau, sprendi, ar tam, ką aš čia pasakyčiau, valia Klamą pasiekti, ar ne?
— Žinoma,— tarė Momusas ir, išdidžiai nuleidęs akis, pasidairė į

dešinę ir į kairę, kur nieko nebuvo matyti.— Kam gi daugiau aš, kaip sekretorius, reikalingas?
— Ponia šeimininke, dabar juk matai tamsta,— tarė K.,— kad aš turiu ieškoti kelio ne pas Klamą, o pirma pas poną sekretorių.
— Šį kelią aš norėjau tamstai atverti,— atsakė šeimininkė.— Argi šįryt nesisiūliau perduoti tamstos prašymą Klamui? Tai ir būčiau padariusi per poną sekretorių. Bet tamsta atsisakei, o dabar sitas kelias vis tiek tamstai tik vienas belikęs. Žinoma, po to, ką tamsta šiandien prik- rėtei, po mėginimo užpulti Klamą, sėkmės tikimybė dar sumažėjo. Tačiau šita paskutinė, mažutė, iš akių nykstanti, tiesą sakant, visai nė nesama viltis tamstai juk vienintelė.
— Kaip čia atsitiko, ponia šeimininke,— tarė K.,— kad tamsta iš pradžių karščiausiai atkalbinėjai mane nuo mėginimų prasibrauti pas Klamą, o dabar taip rimtai žiūri į mano prašymą ir, regis, manai, kad, mano planams sužlugus, aš būčiau žuvęs? Jeigu jau tamsta sykį iš visos širdies įtikinėjai mane, kad nereikia veržtis pas Klamą, kaipgi dabar gali neva taip pat nuoširdžiai stumte stumti mane keliu Klamo pusėn, nors tas kelias gal iki pat jo ir nevestų?
— Argi aš tamstą stumiu? — paklausė šeimininkė.— Argi galima tvirtinti, kad aš stumiu tamstą, kada sakau, kad tamstos mėginimai beviltiški? Jeigu tamsta šitaip mėgintum nusimesti atsakomybę ir užkrauti ją man, tatai jau tikrai būtų tiesiog begalinis įžūlumas. Gal tamstai toks noras užėjo dėl to, kad šalia yra ponas sekretorius? Ne, ponas matininke, aš tamstos niekur nestumiu. Tik tiek prisipažinsiu, kad, pirmąsyk tamstą išvydusi, ko gero, susidariau pernelyg gerą nuomonę apie tamstos išgales. Kai tamsta taip greit nugalėjai Frydą, aš išsigandau, nežinojau, ką tamsta dar gali padaryti, norėjau užkirsti kelią tolesnėms nelaimėms ir maniau, kad šito niekaip kitaip neįmanoma bus pasiekti, kaip tik mėginant prašymais ir grasinimais sukrėsti tamstą. Bet dabar jau išmokau ramiau į viską žiūrėti. Daryk tamsta ką tinkamas. Tamstos darbai gal ir paliks gilius pėdsakus kiemo pusnynuos, bet ne daugiau.
— Man regis, kad tamsta ne iki galo išaiškinai prieštaravimą,— tarė K.,— bet man bus gana ir to, kad atkreipiau į jį dėmesį. O dabar, ponas sekretoriau, prašom man pasakyti, ar teisingas yra ponios šeimininkės tvirtinimas, jog protokolas, kurį tamsta apie mane ketini surašyti, galėtų padėti man pasiekti, kad man būtų leista stoti prieš Klamą. Jeigu taip, aš iškart mielai atsakysiu į visus klausimus. Šiam reikalui mielai padarysiu viską.

— Ne,— tarė Momusas,— nėra tokio sąryšio. Man rūpi vien tai, kad Klamui pavaldi kaimo registratūra gautų tikslų šios popietės aprašymą. Tas aprašymas jau gatavas, tamsta tik dėl tvarkos turi užpildyti dvi tris spragas; kito tikslo čia nėra, jo ir negalima pasiekti.
K. tylomis pažvelgė į šeimininkę.
— Ko tamsta žiūri į mane? — paklausė ši.— Argi aš ką kita sakiau? Toks jis visuomet, ponas sekretoriau, toks jau jis visuomet. Iškraipo tai, ką jam sakai, o paskui tvirtina, kad jam buvusi pasakyta neteisybė. Nuo pat pradžių jam sakiau, o dabar jau paskutinį sykį sakau, jog nėra nė menkiausios vilties, kad Klamas jį priimtų; vadinasi, jeigu vilties nėra, tai ir šitas protokolas jos negali suteikti. Argi įmanoma aiškiau pasakyti? Paskui dar sakiau, kad šitas protokolas yra vienintelis tarnybinis ryšys, kurį jis su Klamu gali turėti; ir tai juk pakankamai aišku ir neabejotina. Taigi, jeigu jis manim netiki ir vis tiek visą laiką — nežinau, kam ir kodėl — viliasi, kad pavyks prasiskverbti pas Klamą, tai jam, nenukrypstant nuo jo minčių tėkmės, gali padėti tik tas vienintelis tikras tarnybinis ryšys, kurį jis su Klamu turi, vadinasi, šitas protokolas. Tik tiek aš pasakiau, o tas, kas kitaip tvirtina, piktavališkai kraipo mano žodžius.
— Jeigu taip, ponia šeimininke,— tarė K.,— tai prašom atleisti, nes aš buvau tamstą neteisingai supratęs; mat tariau,— ir, kaip dabar paaiškėjo, klydau,— kad tamstos žodžiai vis dėlto dar palieka man nors menkutę viltį.
— Žinoma,— tarė šeimininkė,— tokia, beje, ir yra mano nuomonė. Tamsta ir vėlei kraipai mano žodžius, tik šįkart į kitą pusę. Tokios vilties, mano nuomone, tamstai esama, ir ji, be abejo, susijusi su šiuo protokolu. Tačiau nėra taip, kad tamsta galėtum stačiai užpulti poną sekretorių, sakydamas: „Ar man bus leista patekti pas Klamą, jeigu atsakysiu į klausimus?“ Kai vaikas taip klausia, tik juokas ima, bet kai šitaip klausia suaugęs žmogus, tai čia jau žinybų įžeidinėjimas, ponas sekretorius savo delikačiu atsakymu tik malonėjo tatai nuslėpti. Tačiau viltis, kurią aš turiu galvoje, kaip tik ir yra ta, kad šituo protokolu tamsta užmegsi, galbūt užmegsi tam tikrą ryšį su Klamu. Ar tai per menka viltis? O jeigu kas imtų ir paklaustų, už kokius nuopelnus esi tamsta vertas būti tokia viltimi apdovanotas,— argi tamsta galėtum nors kuo pasigirti? Žinia, nieko tikresnio apie šią viltį neįmanoma pasakyti, juo labiau ponas sekretorius, eidamas tarnybines pareigas, negalės apie tai nė menkiausiu žodeliu užsiminti. Jam čia, kaip jis pats sako, tik dėl tvarkos rūpi šios popietės aprašy-

mas; daugiau jis nieko neprasitars, net jeigu tamsta, remdamasis ką tik mano pasakytais žodžiais, dabar išsyk jį apie tai paklaustum.
— Ar Klamas,— paklausė K.,— bent skaitys tą protokolą?
— Ne,— atsakė Momusas,— o kam? Klamas juk negali skaityti visų protokolų, jis apskritai jų neskaito. „Traukitės man iš akių su savo protokolais“,— šitaip jis dažniausiai kalba.
— Ponas matininke,— tarė šeimininkė,— tamsta baigi mane nugaluoti tokiais klausimais. Negi reikia ar bent pageidautina, kad Klamas perskaitytų šitą protokolą ir žodis žodin patirtų, koks niekingas tamstos gyvenimas? Argi ne verčiau būtų tamstai nuolankiai prašyti, kad šitas protokolas būtų nuo Klamo nuslėptas? Toks prašymas, žinia, būtų tiek pat neprotingas kaip ir pirmasis,— kas gi gali ką nors nuslėpti nuo Klamo? — tačiau bent parodytų tamstos būdą simpatiškesnį. Ir argi to reikia tam, ką tamsta vadini savo viltimi? Argi tamsta ir pats netvirtinai, jog būtum patenkintas vien gavęs progą prašnekti Klamo akivaizdoje, net jeigu Klamas į tamstą nė nepažvelgtų ir tamstos nesiklausytų? Argi tamsta šituo protokolu nebūsi bent to pasiekęs — gal net kur kas daugiau?
— Kur kas daugiau? — paklausė K.— Bet kaipgi?
— Ir kodėl tamsta,— riktelėjo šeimininkė,— lyg vaikas reikalauji, kad viskas tamstai būtų patiekiama gatava ir sukramtyta? Kas gi gali atsakyti į tokį klausimą? Juk girdėjai, kad protokolas pateks į Klamui pavaldžią kaimo registratūrą, daugiau nieko tikro čia ir negalima pasakyti. Bet argi tamsta jau suvoki visą protokolo, pono sekretoriaus, kaimo registratūros reikšmę? Ar žinai, ką reiškia, jeigu tamstą kvočia ponas sekretorius? Galbūt — net greičiausiai — jis ir pats to nežino. Sėdi sau čia ramus ir vykdo savo pareigą — dėl tvarkos, kaip pats sakėsi. Tačiau nepamiršk tamsta, kad jį Klamas paskyrė, kad jis darbuojasi Klamo vardu, kad tam, ką jis daro, Klamas iš anksto pritaria, net jeigu pats reikalas niekados Klamo ir nepasiektų. O kaipgi Klamas galėtų pritarti tam, kas nėra kupina jo dvasios? \rė minties neturiu, šitaip kalbėdama, sakysim, negrabiai gerintis ponui > pretoriui, jis ir pats to neleistų, tačiau šneku čia ne apie jo savarankišką asmenį, o apie tai, kas jis yra, kai turi Klamo pritarimą, kaip šiuo atveju: tuomet jis yra įnagis, ant kurio padėta Klamo ranka, ir vargas tam, kas jo neklausys.
Šeimininkės grasinimai K. nebebaugino, viltys, kuriomis šeimininkė mėgino jį supančioti, K. jau buvo įgrisusios. Klamas buvo toli. Šeimininkė sykį lygino Klamą su ereliu, ir tada tai K. pasirodė juokinga, bet dabar jau ne; K. mąstė apie Klamo tolybę, apie jo neprieinamą būstą, apie jo nebylumą, gal nebent protarpiais nutraukiamą jo riksmų, kurių K. dar nė sykio nebuvo girdėjęs, apie žemyn smingantį Klamo žvilgsnį, kurio negalėjai nei įrodyti, nei nuneigti, apie tuos ratus, kuriuos Klamas suko aukštybėse pagal neperprantamus dėsnius, tik akimirkomis tepasirodydamas, ir kurių neįmanoma sutrikdyti iš K. gilumos; visa tai darė Klamą panašų į erelį. Bet visa tai, žinoma, nė kiek nebuvo susiję su tuo protokolu, virš kurio Momusas kaip tik perlaužė sūrų riestainį: sekretorius kramsnojo jį, užsigerdamas alumi ir visus popierius apkrėsdamas druskos kruopelėm ir kmynais.
— Labanakt,— tarė K.,— negaliu pakęsti kvotų.
Ir jau tikrai žengė į duris.
— Vis dėlto jis išeina,— kone išgąstingai pasakė Momusas šeimininkei.
— Neišdrįs,— atsakė ši, o daugiau K. nieko nebeišgirdo, buvo jau priemenėje.
Buvo šalta, pūtė smarkus vėjas. Pro priešines duris išėjo šeimininkas, panašu buvo, kad jis iš ten pro akutę stebėjo priemenę. Šeimininkas turėjo laikyti susiglemžęs švarko skvernus,— juos net čia, priemenėje, draskė vėjas.
— Tamsta jau išeini, ponas matininke? — paklausė jis.
— O tamsta stebiesi? — paklausė K.
— Stebiuosi,— atsakė šeimininkas.— Argi tamsta nebūsi kvočiamas?
— Ne,— tarė K.,— aš nesidaviau kvočiamas.
— O kodėl? — paklausė šeimininkas.
— Nesuprantu,— tarė K.,— kodėl gi turėčiau duotis kvočiamas, kodėl gi turėčiau teikti pramogą valdžiai, tenkinti jos užgaidas. Kitą sykį gal tai ir man pačiam būtų buvę pramoga, gal ir man tokia užgaida būtų užėjusi, bet šiandien — ne.
— Žinia, žinia,— tik iš mandagumo, bet ne iš įsitikinimo linktelėjo šeimininkas.— Dabar jau turiu leisti tarnus į užeigą,— pridūrė.— Jų valanda jau seniai atėjusi. Tik nenorėjau kvotos trukdyti.
— Tokia svarbia tamsta ją laikei? — paklausė K.
— O taip,— atsakė šeimininkas.
— Vadinasi, man nereikėjo atsisakyti? — tarė K.
— Ne,— tarė šeimininkas,— tamstai nereikėjo atsisakyti.

Kadangi K. tylėjo, jis, norėdamas gal paguosti K., o gal tik pats greičiau pasitraukti, pridūrė:
— Na, bet dėl to dar tikriausiai netrenks perkūnas.
— Ne,— tarė K.,— oras visai nepanašus.
Juodu abu nusijuokė ir išsiskyrė.

Išėjęs į vėjo pašėlusiai gairinamus laiptus, K. pažvelgė į tamsą. Baisus, baisus oras. Kažkaip siedamas su tuo oru savo mintis, K. dabar prisiminė, kaip šeimininkė stengėsi, kad jis paklustų protokolui, ir kaip jis vis dėlto atsispyrė. Žinia, tos pastangos nebuvo aiškiai matomos, slapčiomis šeimininkė drauge ir tempė jį šalin nuo protokolo; galų gale jau nebegalėjai pasakyti, ar atsispyrei, ar pasidavei. Tikra intrigantė, veikianti lyg ir beprasmiškai kaip tas vėjas, bet vykdanti tolimus, svetimus pavedimus, kurių negalėjai perprasti.
Vos žengęs keletą žingsnių vieškeliu, tolumoje K. pamatė du siūbuojančius žiburėlius; tasai gyvybės ženklas jį nudžiugino, jis nuskubėjo tų žiburėlių linkui, o šie irgi plaukė jam priešpriešiais. K. nė pats nežinojo, kodėl taip nusivylė pamatęs, kad tai parankiniai. Juk jie, veikiausiai Frydos pasiųsti, ėjo jo pasitikti, o žibintai, gelb- stintys jį nuo tamsos, kurioje knibždėte knibždėjo priešiški gaivalai, be abejo, buvo jo nuosavybė, ir vis dėlto jis nusivylė, mat buvo tikėjęsis išvysti svetimus veidus, o ne tuos senus pažįstamus, tapusius jam jau tikra našta. Bet ten buvo ne vien parankiniai, iš patamsio tarp jųdviejų išniro Barnabas.
— Barnabai!—sušuko K., tiesdamas ranką.— Ar tu pas mane ateini?
Susitikimo džiaugsmas iš pradžių visai užgožė prisiminimus apie tą nemalonų jausmą, kurį jam Barnabas kitados buvo sužadinęs.
— Pas tave,— atsakė Barnabas lygiai taip pat maloniai kaip ir aną kartą.— Su Klamo laišku.
— Su Klamo laišku! — tarė K., atlošdamas galvą, ir skubiai stvėrė jį Barnabui iš rankos.— Pašvieskit! — paliepė dar parankiniams, ir tie, prisispaudę prie jo iš dešinės ir kairės, iškėlė žibintus.

Norėdamas perskaityti, K. turėjo sulankstyti didžiulį laiško lakštą į siaurą juostelę, tik taip įstengė apsaugoti jį nuo vėjo. Tada pradėjo skaityti: „Ponui matininkui „Tilto“ užeigoje! Aš vertinu tamstos, kaip matininko, ligi šiol nuveiktus darbus. Ir parankinių darbai verti pagyrimo, tamsta moki juos įtraukti į darbą. Būk tamsta ir toliau toks uolus! Sėkmingai užbaik savo darbus. Pertrauka mane karčiai nuviltų. O šiaip gali tamsta būti ramus, atlyginimo klausimas artimiausiu laiku bus išspręstas. Nepaleidžiu tamstos iš akių“. K. tik tada pakėlė akis nuo laiško, kai kur kas lėčiau už jį skaitę parankiniai, nudžiuginti gerų naujienų, ėmė mosuoti žibintais ir triskart sušuko „Valio!“
— Nurimkit,— paliepė K. ir kreipėsi į Barnabą:— Tai nesusipratimas.
Barnabas nesuprato, ką jis turi galvoje.
— Tai nesusipratimas,— pakartojo K.
Jį vėlei apėmė popietės nuovargis, kelias iki mokyklos atrodė toks tolimas, Barnabui už nugaros vėlei išniro visa jo šeimyna, parankiniai taip spaudėsi prie K., kad jis turėjo juodu net alkūnėmis atstumti; kaipgi Fryda galėjo išsiųsti juodu jo pasitikti, juk jis buvo liepęs parankiniams pasilikti su ja. Kelią namo jis ir taip būtų radęs, vienas bet lengviau nei su ta draugija. Negana to, dar vienas parankinis kaklą buvo apsisukęs skepeta, kurios palaidi galai plazdėjo vėjyje ir kelis kartus jau buvo sušėrę K. per veidą; antrasis, teisybė, kiekvienąsyk tučtuojau nuimdavo skepetą nuo K. veido ilgais, smailiais, amžinai nenustygstančiais pirštais, bet tas nė kiek nepadėjo. Parankiniams šitas žaidimas su skepeta, regėjosi, net patiko, juodu apskritai be galo džiugino vėjas ir nerami naktis.
— Šalin! — suriko K.— Jeigu jau atėjote manęs pasitikti, kodėl gi neatnešėte man lazdos? Kaipgi aš judu dabar parginsiu namo?
Parankiniai užlindo Barnabui už nugaros, bet nebuvo per daug išsigandę, nes vis dėlto sudėjo žibintus savo globėjui ant abiejų pečių, tik šis juos, žinia, iškart nusipurtė.
— Barnabai,— tarė K. didžiai prislėgta širdimi, nes Barnabas jo aiškiai nesuprato, nes ramiu metu Barnabo švarkas gražiai blizgėjo, tačiau jeigu padėtis pasidarydavo sunki, jis ne padėdavo, o tik nebyliai priešindavosi, ir su tuo jo pasipriešinimu negalėjai kovoti, nes Barnabas ir pats buvo bejėgis, jo šypsnys, teisybė, švietė, tačiau tai buvo tokia pat menka paguoda kaip žvaigždė danguje, kai tau čia, apačioj, reikia gintis nuo įsišėlusios pūgos.— Žvelk, ką ponas rašo,—

tarė K., prikišdamas laišką Barnabui prie pat akių.— Ponas neturi tikrų žinių. Aš juk visai nedirbu matininko darbo, o ko verti parankiniai, tu pats matai. O darbo, kurio nedirbu, negaliu nė pertraukti, vadinasi, negaliu pono net karčiai apvilti, tai kaipgi aš pelniau jo gerą įvertinimą? Ir ramus niekados negaliu būti.
— Aš pranešiu,— tarė Barnabas, visą tą laiką nę, laišką skaitęs, o tik sukęs akis šalin; beje, jis nė nebūtų galėjęs laiško perskaityti, nes šis buvo jam prie pat veido.
— Ak,— tarė K.,— tu žadi man, kad praneši, bet ar aš galiu tavim kliautis? Man taip reikia patikimo pasiuntinio, dabar labiau negu kada nors.
K. nekantraudamas kramtėsi lūpas.
— Pone,— tarė Barnabas, taip švelniai palenkdamas kaklą, kad K. mažne vėl suėmė pagunda juo patikėti,— aš tikrai pranešiu; ir tai, ką praeitą kartą man pavedei, tikrai pranešiu.
— Kaip? — suriko K.— Tu dar to nepranešei? Negi rytojaus dieną nebuvai pilyje?
— Ne,— atsakė Barnabas.— Mano tėvelis jau senas, juk pats matei, o kaip tik buvo daug darbo, turėjau jam padėti, bet dabar netrukus kada nors vėl eisiu į pilį.
— Bet ką gi tu darai, žmogau tu nepermanomas! — sušuko K., trenkdamas sau kumščiu į kaktą.— Argi Klamo reikalai nėra pirmesni už visus kitus? Tau patikėtos aukštos pasiuntinio pareigos, o tu jas šitaip gėdingai apleidi? Kam rūpi tavo tėvo darbas? Klamas laukia žinių, o tu, užuot stačia galva lėkęs, verčiau kabini mėšlą iš kūtės.
— Mano tėvas — batsiuvys,— nė kiek neišmuštas iš vėžių, tarė Barnabas.— Brunsvikas jam buvo atnešęs darbo, o aš juk tėvo pameistrys.
— Batsiuvys, Brunsvikas, darbo,— niršiai suriko K., lyg panaikindamas tuos žodžius visiems laikams.— O kam čia prireikė batų amžinai tuščiuos keliuos? Ir kas man rūpi visa ta batsiuvystė; patikėjau tau žinią ne tam, kad tu ją pamirštum ir supainiotum, bekiurk- sodamas ant batsiuvio kėdutės, o tam, kad iškart ją nuneštum ponui.
Trupučiuką K. apramino dabar toptelėjusi mintis, kad Klamas visą tą laiką greičiausiai buvo ne pilyje, o „Ponų smuklėje“, bet Barnabas, pradėjęs berti pirmąjį K. pranešimą ir šitaip mėgindamas įrodyti, kad viską gerai atsimena, vėl jį suerzino.

— Gana, daugiau nieko nebenoriu girdėti,— tarė K.
— Nepyk ant manęs, pone,— pasakė Barnabas ir, sakytum nesąmoningai būtų norėjęs nubausti K., nusuko nuo jo savo žvilgsnį ir nudelbė akis,— beje, tikriausiai jis buvo tik priblokštas K. riksmo.
— Aš ant tavęs nepykstu,— tarė K., ir dabar jo apmaudas atsigręžė prieš jį patį.— Ant tavęs nepykstu, bet man labai nemalonu, kad svarbiausiems dalykams turiu tik tokį pasiuntinį.
— Matai,— prabilo Barnabas, ir atrodė, lyg jis, gindamas savąją pasiuntinio garbę, kalbėtų daugiau, nei jam leidžiama,— Klamas juk nelaukia žinių, jis net būna nepatenkintas, kai aš ateinu, „Vėlei naujos žinios“, pasakė kartą, o dažniausiai, iš tolo pamatęs mane ateinant, jis stojasi, eina į gretimą kabinetą ir manęs nepriima. Visai nė nėra nurodyta, kad aš iškart turiu eiti su kiekviena žinia, jeigu taip būtų nurodyta, aš, žinoma, iškart ir eičiau, bet šiuo klausimu nėra jokio nurodymo, ir jeigu aš niekados nenueičiau, niekas manęs ir neragintų. Kai nešu žinią, darau tatai savo noru.
— Gerai,— tarė K., žiūrėdamas į Barnabą ir uoliai sukdamas akis nuo parankinių, kurie jau senokai smaginosi, pakaitomis lyg iš kokio duburio lėtai išnirdami Barnabui iš už nugaros, o paskui, tarytum, išvydus K., juodu baimė pagautų, vėl vikriai pradingdami su tykiu, iš vėjo išmoktu švilpesiu.— Nežinau, kaip ten yra pas Klamą; abejoju, kad tu galėtum ten viską gerai perprasti, o net jeigu galėtum, mudu ten neįstengtume nieko pataisyti. Tačiau žinią nunešti tu gali, to aš tave ir prašau. Visai trumputę žinią. Ar gali rytoj pat ją nunešti ir rytoj pat parnešti man atsakymą ar bent papasakoti, kaip buvai sutiktas? Ar gali tą padaryti, ar padarysi? Man tai būtų labai vertinga paslauga. Galbūt man dar pasitaikys proga tau atsidėkoti, o gal jau dabar galiu patenkinti kokį tavo pageidavimą?
— Žinoma, aš įvykdysiu pavedimą,— atsakė Barnabas.
— Ir pažadi, kad pasistengsi gerai jį įvykdyti, kad perduosi žinią pačiam Klamui, sulauksi atsakymo iš paties Klamo, ir skubiai, viską skubiai, rytoj, dar iki pietų, ar pažadi?
— Padarysiu, ką galėsiu,— atsakė Barnabas,— bet aš taip visados darau.
— Dėl to dabar nesiginčykim,— tarė K.— Štai pranešimas: Matininkas K. prašo poną vedėją, kad jam būtų pačiam leista su ponu vedėju pasikalbėti; jis iš anksto priima visas sąlygas, kurios galėtų būti siejamos su tokiu leidimu. Prašyti jis priverstas todėl, kad ligi šiol visi tarpininkai pasirodė netikę, kaip įrodymą jis pateikia tą faktą,

kad ligi šiol visiškai nė nedirbo matininko darbo ir, kaip jam pranešė bendruomenės seniūnas, niekados jo negaus dirbti, todėl jam baisiai gėda skaityti paskutinį pono vedėjo laišką, tik asmeninis pokalbis su ponu vedėju čia gali pagelbėti. Matininkas žino, koks didis šis prašymas, todėl jis pasistengs, kad ponui vedėjui šitoks sutrukdymas būtų kuo mažiau juntamas, jis sutinka su bet kokiu laiko apribojimu, taip pat, jeigu tik ponas vedėjas nuspręs, kad tai būtina, pasitenkins ir griežtai nustatytu skaičiumi žodžių, kuriuos jam būtų leidžiama per pašnekesį pasakyti, net ir su dešimtim žodžių jis tikisi išsiversiąs. Su nuolankia pagarba ir didžiausia nekantra jis laukia pono vedėjo sprendimo.
Užsimiršęs, kur esąs, K. kalbėjo taip, tarytum būtų stovėjęs prie Klamo durų ir šnekėjęsis su durininku.
— Išėjo daug ilgiau, nei maniau,— tarė jis paskui,— bet privalai vis dėlto žodžiu viską perduoti, laiško nenoriu rašyti, juk jis tada vėl keliautų begaliniu dokumentų keliu.
Tad K. pasidėjo skiautę popieriaus vienam parankiniui ant nugaros ir, antrajam šviečiant, vien Barnabui ėmė keverzoti pranešimą, bet būtų galėjęs jį rašyti jau ir Barnabo diktuojamas, nes šis, gerai įsidėmėjęs, bėrė dabar viską tiksliai it mokinys, nekreipdamas dėmesio į klaidinamus parankinių pasakinėjimus. \
— Tavo atmintis puiki,— tarė K., duodamas popierių Barnabui,— bet dabar būk geras, pasirodyk puikiai ir kitoje srityje. O pageidavimai? Ar tu jų neturi? Atvirai pasakius, mano pavedimo likimas keltų man mažesnį rūpestį, jeigu tu turėtum kokių pageidavimų.
Barnabas valandžiukę patylėjo, tada pasakė:
— Mano seserys siunčia tau linkėjimų.
— Tavo seserys,— tarė K.,— aha, tos aukštos, tvirtos merginos.
— Abi siunčia tau linkėjimų, bet ypač Amalija,— pasakė Barnabas.— Ji šiandien ir šitą laišką tau parnešė iš pilies.
Pirmiausiai nusitvėręs kaip tik tos žinios, K. paklausė:
— Gal ji galėtų ir mano pranešimą nunešti pilin? O gal judu drauge nueitumėt ir kiekvienas skyrium pamėgintumėt laimę?
— Amalijai nevalia įžengti į kanceliarijas,— tarė Barnabas.— Šiaip ji, žinoma, labai mielai to darbo imtųsi.
— Rytoj gal užsuksiu pas jus,— tarė K.— Bet pirma tu atnešk man atsakymą. Lauksiu mokykloje. Perduok ir seserims linkėjimų nuo manęs.

K. pažadas, rodėsi, labai pradžiugino Barnabą, atsisveikindamas jis spustelėjo K. ranką ir dar prabėgomis palietė petį. Lyg dabar ir vėl viskas būtų buvę kaip andai, kai Barnabas, visas švytėdamas, pirmą sykį įžengė į kaimiečių prisikimšusią užeigos salę, K., nors ir šyptelėjęs, šį prisilietimą priėmė kaip apdovanojimą. Pasidaręs atlaidesnis, jis nebekliudė parankiniams kelyje atgalios daryti ką tinkamiems.

Kone į ragą sustiręs K. parsirado namo, visur buvo tamsu, žvakės žibintuose visai sudegusios, bet parankiniai čia jau orientavosi, ir jų vedamas jis apgraibomis nusigavo į klasę.
— Pirmas judviejų pagirtinas darbas,— tarė jis, prisiminęs Klamo laišką.
Fryda, dar visai neprabudusi, sušuko iš vieno kampo:
— Leiskit K. pamiegoti! Nežadinkit jo!
Štai kaip smarkiai K. buvo užvaldęs visas jos mintis, nors ji, snaudulio priveikta, ir neįstengė jo sulaukti.
Dabar buvo įžiebta šviesa; tiesa, lempos dagčio nebuvo galima pakankamai atsukti, nes žibalo buvo visai mažai telikę. Naujajam namų ūkiui dar ir to, ir ano stigo. Krosnis, teisybė, buvo iškūrenta, tačiau didžiulė klasė, naudojama ir kaip gimnastikos salė,— palei sienas stovėjo ir palubyje karojo visokie gimnastikos prietaisai,— jau surijusi visas turėtas malkas ir, kaip visi trys įtikinėjo K., pirma ir maloniai įšilusi, dabar, deja, vėlei buvo išvėsusi. Tiesa, daug malkų buvo sukrauta pašiūrėje, bet ši pašiūrė buvo užrakinta, o raktą turėjo mokytojas, leidęs imti malkas tik krosnims per pamokas kūrenti. Tatai dar būtų buvę galima ištverti, jeigu jie būtų turėję lovas ir galėję į jas sulįsti. Tačiau šiam reikalui klasėje nebuvo nieko daugiau, tik vienas vienintelis šiaudų čiužinys, pagirtinai švariai užtiestas vilnone Frydos skepeta, tačiau be pūkinių patalų, vien su dviem šiurkščiom, pastirusiom, šilumos beveik nelaikančiom antklodėm. Ir net į tą skurdų čiužinį godžiai dairėsi parankiniai,— nors, žinoma, neturėdami vilties, kad gaus kada nors ant jo atsigulti.
Fryda baikščiai pažvelgė į K.; juk ji „Tilto“ užeigoje jau buvo įrodžiusi, kad geba jaukiai sutvarkyti net patį skurdžiausią kambarį, tačiau čia, visai neturėdama lėšų, nieko daugiau neįstengė padaryti.
— Vienintelė mūsų kambario puošmena — gimnastikos prietaisai,— tarė ji, prisiversdama šyptelti pro ašaras.
Tačiau, užsiminusi apie pačius didžiuosius trūkumus, apie nepatenkinamą guolį ir šilumą, ji tvirtai pažadėjo jau kitą dieną prasimanysianti kokią nors išeitį ir paprašė K. tiktai iki tol pakentėti. Nei žodžiu, nei užuomina, nei mina ji neparodė, kad širdyje už ką nors K. karčiai priekaištautų, nors šis, kaip pats dabar sau sakė, juk buvo ją tiesiog ištempęs pirma iš „Ponų smuklės“, o dabar dar iš „Tilto“ užeigos. Todėl tad K. stengėsi apsimesti, kad jam čia viskas esą pakenčiama, ir tai jam nė nebuvo labai sunku, nes mintyse jis vis keliavo drauge su Barnabu, žodis žodin kartodamas pranešimą, bet ne vtaip, kaip jį persakė Barnabui, o taip, kaip vaizdavosi pranešimą nuskambėsiant Klamo akivaizdoje. O sykiu jis, beje, nuoširdžiai apsidžiaugė, kai Fryda jam ant spiritinės viryklės užkaitė kavos, ir, atsišliejęs į vėstančią krosnį, žiūrėjo, kokiais vikriais, įgudusiais judesiais ji tiesia ant mokytojo stalo nepakeičiamąją baltą staldengtę, deda gėlėtą kavos puodelį, o šalia — duoną ir lašinius, ir net sardinių skardinę. Dabar jau viskas buvo prirengta, Fryda dar irgi nebuvo vakarieniavusi, mat laukė K. Klasėje buvo du krėslai, į juos prie stalo susėdo K. su Fryda, parankiniai įsitaisė ant pakylos prie jų kojų, bet nė valandėlės nenustygo, trukdė jiedviem net valgyti. Nors visko gavo užtektinai ir dar nė nebuvo suvalgę, vis tiek retsykiais vis stojosi pasižiūrėti, ar daug dar ant stalo likę, ar juodu dar gali ko nors tikėtis. K. nekreipė į parankinius dėmesio, tik Frydai nusijuokus pažvelgė į juodu. Įtaikiai prispaudęs delnu jos ranką ant stalo, K. tyliai paklausė, kodėl gi ji esanti tokia atlaidi parankiniams, kodėTnet į jų išdaigas palankiai žiūrinti. Juk šitaip niekados nebūsią įmanoma jų nusikratyti, o tam tikrais energingais ir jų elgesį iš tikrųjų atitinkančiais veiksmais gal pavyksią juodu arba sutramdyti, arba, kas labiau tikėtina ir net geriau būtų, taip apkartinti jiedviem tarnybą, kad juodu patys paspruksią. Girdi, juk nepanašu esą, kad gyvenimas čia, mokykloje, būsiąs itin smagus; tiesa, jie čia ilgai juk neužgaišią, tačiau ir visi trūkumai pasidarysią beveik nepastebimi, jeigu tik parankiniai iškeliausią savo keliais ir juodu vieni pasiliksią tokiuose tykiuose namuose. Argi Fryda nematanti, kad parankiniai kasdien darąsi vis įžūlesni, tarytum kaip tik Frydos buvimas čionai ir viltis, kad K. jos akyse negalėsiąs jųdviejų taip prigriebti kaip vienas būdamas, teiktų tiems niekdariams dar daugiau drąsos. Beje, gal net esą ir visai paprastų priemonių, kaip jais išsyk ir be jokių gudravimų nusikratyti, gal net pačiai Frydai tos priemonės žinomos, juk ji taip puikiai nusimananti apie čionykštę padėtį. O ir patiems parankiniams, kaip nors juos išvarydami, juodu su Fryda tikriausiai tik paslaugą padarysią; juk ne kažin kokioje prabangoje parankiniai čia gyveną, o ir jų ligšiolinei tinginystei čia bent iš dalies ateisiąs galas, juk juodu turėsią kibti į darbą, nes Fryda turinti patausoti save po pas-

kurinėmis dienomis patirtų sukrėtimų, o jis pats, K., būsiąs irgi užsiėmęs — ieškosiąs išeities iš tokios vargingos jųdviejų padėties. Ir vis dėlto, jeigu tik parankiniai pradingsią, jis pajusiąs tokį palengvėjimą, kad nesunkiai galėsiąs greta kitų reikalų nudirbti ir visus mokyklos sargo darbus.
Fryda, atidžiai viską išklausiusi, iš lėto paglostė K. petį ir pasakė esanti tos pačios nuomonės, K., girdi, gal tik per daug dėdąsis į širdį parankinių išdaigas, juk tai jauni vaikinai, linksmi ir naivoki, pirmąsyk tarnaują prašalaičiui, ką tik ištrūkę iš griežtos drausmės, reikalaujamos pilyje, todėl visą laiką jie kiek jaudinusi ir stebįsi, o tokioje būsenoje kaip tik kartais ir prikrečią kvailysčių, ir natūralu esą jomis piktintis, bet protingiau, girdi, būtų iš tų kvailysčių tiesiog pasijuokti. Kartais ji stačiai neįstengianti susiturėti nenusijuokusi. Tačiau ji visiškai pritarianti K., kad geriau būtų parankinius išguiti ir vienudviem pasilikti. Prisislinkusi arčiau prie K., Fryda veidu įsikniaubė jam į petį. Ir čia, taip neaiškiai murmėdama, kad K. net turėjo prie jos pasilenkti, pasisakė, deja, nežinanti jokių priemonių, kaip nusikratyti parankiniais, ir būgštaujanti, kad visi K. pasiūlymai neduosią jokios naudos. Kiek ji žinanti, K. pats parankinių reikalavęs, taigi dabar juos turįs ir privalė- siąs laikyti. Geriausia, girdi, būsią žiūrėti į juos lengvai, kaip į vėjavaikius, taip juos esą lengviausia ištverti.
K. toks atsakymas nepatenkino; pusiau juokais, pusiau rimtai jis pasakė, girdi, atrodą, lyg Fryda su parankiniais būtų sudariusi suokalbį ar bent esanti labai jiems prielanki; žinia, vaikinai dailūs, tačiau nesą tokio žmogaus, kurio, turint bent šiek tiek geros valios, neįmanoma būtų nusikratyti, ir jis tai įrodysiąs Frydai kaip tik su parankiniais.
Fryda pasakė būsianti jam labai dėkinga, jeigu tik pasiseksią. Beje, pridūrė ji, nuo šios valandos ji daugiau iš parankinių nesijuoksianti ir netarsianti jiedviem nė vieuo žodelio be reikalo, juk tikrai nesą lengva nuolatos būti dviejų vyriškių stebimai, bet ji, girdi, jau išmokusi žiūrėti į anuodu K. akimis. Dabar ji tikrai truputėlį krūptelėjo, nes parankiniai vėlei pakilo, panorę tiek patikrinti maisto atsargas, tiek pašnipinėti, apie ką juodu vis šnibždasi.
K. pasinaudojo tokia proga atgrasinti Frydą nuo parankinių, prisitraukė ją arčiau savęs, ir juodu susiglaudę baigė vakarieniauti. Dabar jau būtų reikėję gultis, visi buvo labai nuvargę, vienas parankinis net užmigo bevalgydamas, kitam tai atrodė be galo juokinga, jis mėgino kaip nors paakinti ponus pasižiūrėti į kvailą miegančiojo miną, bet nieko jam iš to neišėjo, K. su Fryda lediniais veidais sėdėjo viršuj. Šaltis

darėsi vis sunkiau pakeliamas, tad ir juodu nesiryžo gultis; galų gale K. pareiškė, kad reikią dar pakūrenti, kitaip neįmanoma būsią miegoti. Pasiteiravo, ar kur nesą kirvio, parankiniai žinojo, kur ieškoti, ir atnešė, o tada visi patraukė į malkinę. Netrukus lengvutės durys buvo išlaužtos, parankiniai, stačiai žavėdamiesi, lyg nieko gražesnio nebūtų niekad regėję, vąįkydamiesi ir stumdydamiesi, suskato nešti malkas į klasę, greitai ten jų atsirado visa krūva, krosnis buvo užkurta, visi sugulė aplink ją, vieną antklodę susisupti gavo parankiniai, tos jiedviem visai užteko, nes buvo sutarta, kad vienas visą laiką budės ir kurstys ugnį, netrukus palei krosnį pasidarė taip šilta, kad antklodės ir nebereikėjo, lempa buvo užpūsta, ir K. su Fryda, džiaugdamiesi šiluma ir tyla, išsitiesė pamiegoti.
Naktį pažadintas kažkokio krebždesio ir dar pro miegus pirmu netvirtu judesiu siektelėjęs Frydos pusėn, K. pajuto, kad vietoj Frydos šalia jo guli parankinis. Greičiausiai vien dėl to, kad, taip netikėtai pažadintas, jis labai sudirgo, tai buvo jam didžiausias ligi šiol kaime patirtas išgąstis. Kilstelėjo surikęs ir, nė pats nebesižinodamas ką darąs, taip trenkė kumščiu parankiniui, kad šis net pravirko. Viskas, beje, tuoj paaiškėjo. Fryda pabudo nuo to, kad — bent jai taip pasirodė — kažkoks didelis padaras, greičiausiai katė, užšoko jai ant krūtinės ir tučtuojau vėl sau nubėgo. Atsikėlusi ir užsižiebusi žvakę, ji ėmė ieškoti to padaro po visą klasę. Pasinaudojęs proga, vienas parankinis sumanė valandžiukę pasimėgauti šiaudų čiužiniu, ir gavo už tai skaudžiai atkentėti. O Fryda nieko neįstengė surasti, gal jai buvo tik pasivaidenę; ji grįžo pas K., tačiau, lyg būtų pamiršusi vakarinį pokalbį, eidama pro šalį maloniai paglostė susirietusiam ir verkšlenančiam parankiniui galvą. K. nieko jai dėl to nesakė; tik parankiniams liepė liautis kūrenus krosnį, nes, sudegus mažne visoms suvilktoms malkoms, buvo pasidarę jau per karšta.

Rytą visi pakirdo tik tuomet, kai pirmieji mokiniai, atėję į klasę, smalsiai apstojo jų guolį. Tai buvo nemalonu, nes dėl smarkaus karščio, dabar, paryčiais, beje, vėl užleidusio vietą aiškiai juntamai vėsai, visi miegojo išsivilkę iki apatinių, ir kaip tik tą akimirką, kai jie buvo bepradedą rengtis, duryse pasirodė Giza, mokytoja, šviesiaplaukė, aukšta, graži, tik šiek tiek sukaustytų judesių mergina. Ji aiškiai tikėjosi išvysti naująjį sargą, buvo turbūt ir iš mokytojo gavusi nurodymus, kaip su juo elgtis, nes jau nuo durų pasakė:
— Šito tai jau nepakęsiu. Nieko sau tvarkelė. Tamstai leista tik nakvoti klasėje, bet aš neprivalau vesti pamokų tamstos miegamajame. Mokyklos sargo šeimyna, ligi pietų besitvarsanti patale. Fui!
Na, čia būtų galima ir atsikirsti, ypač dėl šeimynos ir patalo, galvojo K., kol juodu su Fryda — parankinių tam darbui neįmanoma buvo pasitelkti, abu, gulėdami ant grindų, tik spoksojo į mokytoją ir mokinius — traukė lygiagretes ir arklį ir dangstė juos antklodėmis, šitaip atsitverdami mažutį kamputį, kuriame galėjo pasislėpti nuo vaikų akių ir bent apsirengti. Ramybės jie, tiesa, nė valandėlės neturėjo, pirmiausia mokytoja pradėjo bartis, kad praustuvėje nesą šviežio vandens; K. kaip tik buvo ketinęs atsinešti praustuvę, kad juodu su Fryda galėtų nusiprausti, dabar, nenorėdamas per daug pykinti mokytojos, atidėjo šį sumanymą vėlesniam laikui, tačiau iš to susilaikymo nedaug tebuvo naudos, nes netrukus kilo baisus skandalas, mat jie per nelaimę buvo pamiršę nukraustyti nuo mokytojos stalo vakarienės likučius; mokytoja nubraukė juos liniuote, viskas nulėkė žemėn; dėl to, kad išsiliejo sardinių aliejus ir kavos tirščiai, kad sudužo kavinukas, mokytojai, aišku, nebuvo ko sukti galvos, sargas juk privalėjo viską tuoj sutvarkyti. Nespėję dar visai apsirengti, K. su Fryda rymojo ant lygiagrečių ir žiūrėjo, kaip naikinamas menkas jųdviejų geras; parankiniai, aiškiai nė neketindami rengtis ir tuo didžiai džiugindami vaikus, žvalgėsi iškišę galvas pro antklodės apačią. Frydai, žinoma, labiausiai skaudėjoširdį dėl kavinuko; tik tuomet, kai K., guosdamas ją, pažadėjo tučtuojau eisiąs pas bendruomenės seniūną ir išreikalausiąs, kad žala būtų atitaisyta, ji tiek susitvardė, kad dar vienmarškinė, vienu apatiniu sijonu, puolė iš aptvaro bent staldengtės pasičiupti, kol ši dar labiau nesupurvinta. Jai tas ir pasisekė, nors mokytoja, mėgindama ją atbaidyti, be paliovos taip trankė liniuote per stalą, kad ir geriausi nervai galėjo neatlaikyti. K. su Fryda apsirengė, o tada gavo ne tik žodžiais ir kumšnojimais raginti rengtis nuo visų tų įvykių tarytum apdujusius parankinius, bet net iš dalies ir patys juos rengti. Kai jau visi buvo susiruošę, K. paskirstė artimiausius darbus: parankiniai turėjo prinešti malkų ir pakurti krosnis, o pirmiausia — kitoje klasėje, kur grėsė dar didesni pavojai: juk ten tikriausiai jau buvo atėjęs mokytojas. Frydai teko plauti grindis, o K. pasišovė parnešti vandens ir šiaip visa kita sutvarkyti; apie pusryčius kol kas nebuvo ko nė galvoti. Tačiau, norėdamas pasitikrinti, kokia

apskritai mokytojos nuotaika, K. pasakė pirma pats vienas išlįsęs iš aptvaro, kiti tegu palauktą, kol jis pašauksiąs: šitos atsargumo priemonės K. griebėsi visų pirma todėl, jog nenorėjo, kad parankinių kvailiojimas pirma laiko dar pablogintų padėtį; be to, jis stengėsi kiek įmanu patausoti Frydą, nes ji buvo garbėtroška, o jis nė, ji buvo jautri, o jis ne, jai galvoje buvo vien smulkios dabartinės šlykštynės, o įąm — Barnabas ir ateitis. Fryda, beveik nenuleisdama nuo K. akių, tiksliai vykdė visus jo nurodymus. Vos K. pasirodžius, mokytoja, griaudėjant nuo tos akimirkos jau išvis nenutilusiam vaikų kvatojimui, sušuko:
— Na, ar jau išsimiegojai tamsta?
K. nieko neatsakė, juk čia iš tikrųjų visai nė nebuvo klausimas: jis žengė tiesiai prie prausyklės, o tada mokytoja paklausė:
— Ką tamsta padarei mano Murkliukei?
Didelė, sena, įsiganiusi katė gulėjo išsidrėbusi ant stalo, o mokytoja apžiūrinėjo, matyt, truputėlį sužeistą josios leteną. Vadinasi, Fryda vis dėlto teisybę sakė, šita katė, žinia, ant jos neužšoko, nes jau apskritai turbūt neįstengė šokinėti, tačiau per Frydą perlipo, o tada, pajutusi šiaip visados tuščiuose namuose žmones esant, išsigando, puolė slėptis ir per tokią neįprastą skubą tikriausiai ir susižeidė. K. mėgino ramiai viską paaiškimi mokytojai, tačiau šiai terūpėjo vien >-e ultatas ir ji pareiškė:
— Žinoma, jūs ją sužalojot, štai kaip pradedat savo gyvenimą mokykloje. Tik pažvelk tamsta!
Paliepusi prieiti prie stalo, mokytoja parodė K. katės leteną, o tada, jam nespėjus nė apsižiūrėti, brūkštelėjo nagais jam per plaštakos viršų; nagai, teisybė, buvo jau atbukę, bet mokytoja, šįsyk visai negailėdama katės, taip smarkiai spustelėjo, kad vis tiek pasirodė kruvini rėžiai.
— O dabar eik tamsta dirbti,— nekantriai tarė ji, vėl pasilenkdama prie katės.
Fryda, stovėjusi su parankiniais už lygiagrečių ir viską mačiusi, suriko, išvydusi kraują. K. parodė savo ranką vaikams ir pasakė:
— Pažvelkit, ką man padarė pikta klastūnė katė.
Pasakė šitaip, žinia, ne dėl vaikų, kurių spygavimas ir juokas jau skardėjo visiškai savaime, jam nebereikėjo kokios nors dingsties ar paskatos, jokiais žodžiais jo nebūtum perrėkęs ar paveikęs. Bet kadangi ir mokytoja, išgirdusi šitą įžeidimą, tik dėbtelėjo šnairomis, neatsitraukdama nuo katės, taigi pirmasis įniršis rodėsi išsekęs drauge su kruvinąja bausme, K. pasišaukė Frydą su parankiniais, ir darbas prasidėjo.
Kai K. išnešė laukan nešvaraus vandens kibirą, parnešė šviežio

vandens ir jau ėmėsi šluoti klasę, kokių dvylikos metų berniukas žengė iš savo suolo, palietė K. ranką ir pasakė kažką, ko visai neįmanoma buvo suprasti per baisų šurmulį. Bet čia ūmai šurmulys liovėsi, K. apsigręžė. Nutiko tai, ko jis visą rytą bijojo. Tarpduryje stovėjo mokytojas ir, kad ir mažiukas būdamas, abiem rankom laikė pastvėręs už pakarpos po parankinį; matyt, mokytojas buvo pačiupęs juodu benešančius malkas, nes smarkiu balsu, vis patylėdamas po kiekvieno žodžio, dabar sušuko:
— Kas išdrįso įsilaužti į malkinę? Parodykit man tą niekšą, aš jį į miltus sumalsiu!
Čia Fryda, mėginusi iššveisti grindis mokytojai po kojų, pakilo, pažvelgė į K., lyg semdamasi jėgų, o jos žvilgsnyje ir laikysenoje vėl pasimatė truputėlis jos senojo sumatumo:
— Aš taip padariau, ponas mokytojau. Nebežinojau, kaip išsisukti. Jeigu rytą klasės turi būti iškūrentos, reikėjo atidaryti malkinę; naktį nedrįsau eiti pas tamstą rakto; mano sužadėtinis buvo „Ponų smuklėje“, galėjo atsitikti, kad jis ten ir pernakt pasiliks, taigi turėjau viena nuspręsti. Jeigu blogai padariau, atleisk man tamsta tokią patirties stoką; sužadėtinis jau pakankamai mane barė, kai pamatė, kas atsitikę. Jis net uždraudė man anksti rytą pakurti krosnis, nes manė, kad tamsta, užrakindamas malkinę, būsi norėjęs parodyti, jog krosnių tol nereikia kurti, kol tamsta neateisi. Vadinasi, kad klasės neiškūrentos, yra jo kaltė, o kad malkinėn įsilaužta,— mano.
— Kas išlaužė duris? — paklausė mokytojas parankinius, vis dar tuščiai mėginančius ištrūkti iš jo gniaužtų.
— Ponas,— atsakė abu ir, kad nebekiltų abejonių, parodė į K.
Fryda nusijuokė, ir tas juokas atrodė dar svaresnis įrodymas už jos
žodžius; paskui ji tokia mina ėmė gręžti į kibirą skudurą, kuriuo mazgojo grindis, tarytum jos atsakymu visas incidentas būtų pasibaigęs, o parankinių šnekos tebūtų vien pavėluotas pokštas; tiktai kai atsiklaupė, vėl imdamasi darbo, dar pasakė:
— Mūsų parankiniai, kad ir tokio amžiaus, tebėra vaikai, kuriems dar štai šiuose suoluose derėtų sėdėti. Mat pavakare aš viena pati kirviu atplėšiau duris, tas buvo visai lengva, parankinių man nė nereikėjo, jie būtų tik trukdę. Kai paskui, naktį, sužadėtinis grįžęs ėjo pasižiūrėti, kas per žala padaryta, girdi, gal dar galima būsią pataisyti, parankiniai, greičiausiai bijodami vieni čia pasilikti, nurūko jam iš paskos, pamatė mano sužadėtinį betriūsiantį prie išplėštų durų, todėl dabar ir sako — na, kaip vaikai...

Parankiniai, Frydai aiškinant, vis purtė galvas, vis teberodė j K. ir, patylomis grimasuodami, stengėsi palenkti Frydą, kad ši pakeistų savo nuomonę; bet jiems tas nepasisekė, tad jie galų gale pakluso, priėmė Frydos žodžius kaip įsakymą ir, mokytojo dar kartą paklausti, visai nebeatsiliepė.
— Vadinasi,— tarė mokytojas,— judu pamelavot? Ar bent jau lengvabūdiškai apkaltinot mokyklos sargą?
Parankiniai tebetylėjo, bet iš drebėjimo ir baikščių žvilgsnių galėjai spręsti, kad juodu jaučiasi prasikaltę.
— Tada aš judu tučtuojau išpersiu,— tarė mokytojas ir pasiuntė vieną vaiką į gretimą klasę atnešti nendrinės lazdos.
Bet paskui, kai mokytojas jau užsimojo lazda, Fryda sušuko:
— Juk parankiniai teisybę sakė!
Nevilties apimta, ji taip šveitė skudurą į kibirą, kad net vanduo ištiško į šalis, o tada nubėgo ir pasislėpė už lygiagrečių.
— Sukčiai visi ligi vieno,— pasakė mokytoja, ką tik užbaigusi tvarstyti leteną ir pasiėmusi katę skreitan, kuris tam padarui buvo mažne per ankštas.
— Vadinasi, lieka tik ponas sargas,— tarė mokytojas, nublokš- damas šalin parankinius ir pasigręždamas į K., kuris visą laiką klausėsi, pasirėmęs į šluotą.— Tasai ponas sargas, kuris iš bailumcrramfa širdimi žiūri, kaip kiti neteisingai kaltinami jo paties šunybėmis.
— Ką gi,— tarė K., aiškiai matydamas, kad Frydos įsikišimas pirmąjį nebevaldomą mokytojo pykčio priepuolį vis dėlto apmalšino,— jeigu parankiniai būtų gavę šiek tiek pylos, man jų nebūtų buvę gaila; dešimt sykių nusipelnę būti išperti ir vis dėlto išsisukę, vieną sykį gali ir nepelnytai lazdos paragauti. O šiaipjau būčiau norėjęs išvengti tiesioginio susikirtimo su* tamsta, ponas mokytojau, ko gero, ir tamstai tas būtų patikę. Bet kad dabar šit Fryda manęs dėl parankinių išsižadėjo...— Čia K. stabtelėjo, tylumoje buvo girdėti, kaip Fryda kūkčioja už antklodžių.— Taigi, dabar, žinia, teks pasakyti visą teisybę.
— Koks įžūlumas! — tarė mokytoja.
— Ir aš esu tos pačios nuomonės, panele Giza,— tarė mokytojas.— Tamsta, sarge, dėl tokio bjauraus tarnybinio prasižengimo esi, aišku, čia pat atleidžiamas iš pareigų; apie bausmę, kurią tamsta dar turėsi atlikti, kol kas patylėsiu; bet dabar tučtuojau nešdinkis tamsta iš mokyklos su visa manta. Visi tiesiog lengviau atsipūsim, ir pamokos pagaliau galės prasidėti. Nagi, vikriau!
— Nė iš vietos nepajudėsiu,— atsakė K.— Tamsta esi mano viršininkas, bet šią vietą gavau ne iš tamstos, o iš pono bendruomenės seniūno, vadinasi, tik jo atleidimą aš ir pripažinsiu. O jis man tikriausiai šią vietą davė ne tam, kad sušalčiau čia su saviškiais į ragą, o tam, kaip tamsta pats sakei, kad nežengčiau iš nevilties kokio neapgalvoto žingsnio. Jei dabar tamsta mane taip ūmai atleistumei, tas stačiai prieštarautų jo ketinimams; kol iš jo paties lūpų neišgirsiu, kad taip nėra, tol nepatikėsiu. Beje, ko gero, ir tamstai labai bus naudinga, kad nepaklustu lengvabūdiškam tamstos sprendimui.
— Vadinasi, tamsta nepaklūsti? — paklausė mokytojas.
K. pakratė galvą.
— Gerai pagalvok tamsta,— tarė mokytojas.— Tamstos sprendimai ne visados būna patys geriausi; prisimink tamsta kad ir vakarykštę popietę, kai nesidavei kvočiamas.
— Kodėl tamsta dabar apie tai prašnekai? — paklausė K.
— Todėl, kad man taip patinka,— atkirto mokytojas.— O dabar paskutinį sykį kartoju: lauk!
Kadangi ir tai nepadėjo, mokytojas nuėjo prie stalo ir ėmė patyliukais tartis su mokytoja, ši užsiminė apie policiją, tačiau mokytojas tą pasiūlymą atmetė, galų gale juodu kažką nusprendė, mokytojas paliepė vaikams eiti į jo klasę, girdi, pamokos jiems būsiančios ten, drauge su kitais mokiniais. Ši permaina visus nudžiugino, kvatodami ir rėkaudami vaikai tuoj išrūko iš klasės, mokytojas su mokytoja išėjo patys paskutiniai. Mokytoja nešėsi dienyną, o ant jo — per savo nutukimą visiškai į nieką nekreipiančią dėmesio katę. Mokytojas buvo benorįs katę čionai palikti, tačiau mokytoja, vos jam pamėginus apie tai prasitarti, kuo ryžtingiausiai pasipriešino, pareikšdama, kad K. esąs be galo žiaurus; tad K., greta visų kitų nemalonumų, dar ir katę užkrovė mokytojui ant sprando. Ši aplinkybė veikiausiai irgi iš dalies lėmė paskutinius žodžius, kuriuos mokytojas iš tarpdurio dar tarė K.:
— Panelė su mokiniais priversta palikti šią klasę, nes tamsta iš užsispyrimo atsisakei man paklusti, o niekas negali reikalauti, kad ji, jauna mergina, vestų pamokas nešvarioje tamstos šeimyninio gyvenimo aplinkoje. Taigi lieki tamsta čia vienas ir gali sau nors visą klasę apkėsti, padorių žiūrovų šlykštėjimasis daugiau tamstai nebetrukdys. Bet duodu žodį, kad taip neilgai truks!
Ir mokytojas trenkė durimis.


Vos tik visi pradingo, K. tarė parankiniams:
— Eikit laukan!
Apstulbinti tokio netikėto įsakymo, tuodu pakluso, tačiau, K. užrakinus duris jiedviem už nugarų, ėmė vėl spraustis vidun, inkšti lauke ir belstis į duris.
— Judu atleisti! — sušuko K.— Niekados nebepriimsiu judviejų tarnybon!
Su tuo juodu, žinia, visiškai nenorėjo taikstytis, vis nesiliovė rankomis ir kojomis trankę durų.
— Leisk mums, pone, grįžti pas tave! — šaukė juodu, lyg K. būtų sausumos plotelis, o juodu jau beskęstą tvane.
Tačiau K. nejuto jokios užuojautos, jis nekantraudamas laukė, kada šis nepakeliamas triukšmas privers įsikišti mokytoją. Ilgai laukti nereikėjo.
— įsileisk tamsta savo prakeiktus parankinius! — suriko mokytojas.
— Aš juos atleidau! — irgi riksmu atsiliepė K.; nejučiomis jam pavyko ir parodyti mokytojui, koks šurmulys kyla, kai žmogus turi pakankamai jėgų ne tik pareikšti išvejąs ką nors iš tarnybos, bet ir tikrai išvyti. Dabar mokytojas ėmė geruoju įkalbinėti parankinius nurimti; girdi, tegu tik jie tykiai palaukią čionai, galų gale K. vis tiek turėsiąs juodu įsileisti. Paskui mokytojas nuėjo. Gal dabar ir tikrai būtų buvusi tyla, jeigu K. vėlei nebūtų ėmęs šaukti parankiniams, kad juodu esą galutinai atleisti; girdi, tegu jie neturį nė menkiausios vilties, kad būsią vėlei priimti. Tuomet parankiniai vėl pakėlė tokį pat triukšmą kaip ir pirma. Vėlei atėjo mokytojas, tačiau dabar jau su jiedviem nesiderėjo, o išvijo iš mokyklos, greičiausiai pasitelkęs pagalbon jų taip bijomą nendrinę lazdą.
Netrukus juodu pasirodė už gimnastikos klasės langų, ėmė belstis į langus ir rėkauti; tačiau žodžių nebeįmanoma buvo suprasti. Bet ilgai ten juodu ir neužsibuvo, gilios pusnys kliudė šokinėti, o nustygti juodu irgi niekaip neįstengė. Tad nuskubėjo prie pinučių tvoros, juosiančios mokyklos sodą, užšoko ant mūrinio jos pamato — iš tenai, nors, beje, iš didesnio atstumo, galėjo geriau įžiūrėti, kas dedasi klasėje; įsikibę į pinučius, čia bėgiojo šen ir ten, čia, vėl sustoję, tiesė į K. maldaujamai sunertas rankas. Ilgai nesiliovė, nors visos pastangos buvo tuščios; at-

rodė lyg apakę, tikriausiai tą patį išdarinėjo ir tuomet, kai K., nebenorėdamas jų regėti, nuleido langų užuolaidas.
Klasė dabar skendėjo prieblandoje; K. nuėjo prie lygiagrečių pas Frydą. Kai jis įsmeigė į ją akis, ji pakilo, pasitvarkė plaukus, nusišluostė veidą ir tylomis nuėjo virti kavos. Nors ji viską žinojo, K. vis dėlto demonstratyviai pranešė jai atleidęs parankinius. Fryda tik linktelėjo galvą. K. sėdėjo viename suole ir stebėjo jos alsius judesius. Žvalumas ir ryžtas ligi šiol visados darė menką jos kūną gražų; dabar tasai grožis buvo pradingęs. Taip jai atsitiko vos kelias dienas nugyvenus su K. Darbas bare nebuvo lengvas, bet, ko gero, labiau atitiko jos jėgas. O gal tikroji Frydos sunykimo priežastis buvo ta, kad ji nutolo nuo Klamo? Būdama arti Klamo, Fryda tapo pašėlusiai žavi, to žavesio suviliotas K. ją ir griebė glėbin, o dabar šit Fryda vyto jo rankose.
— Fryda,— tarė K.
Ji iškart padėjo į šalį kavos malūnėlį ir atėjusi atsisėdo greta K. į suolą.
— Pyksti ant manęs? — paklausė.
— Ne,— tarė K.,— man regis, kad tu kitaip negali. Gyvenai patenkinta „Ponų smuklėje“. Reikėjo man ten tave ir palikti.
— Taip,— tarė Fryda, liūdnai žvelgdama priešais save,— reikėjo tau mane ten palikti. Aš neverta su tavim gyventi. Išsivadavęs nuo manęs, galbūt viską pasiektum, ko trokšti. Gailėdamasis manęs, tu lankstaisi prieš tironą mokytoją, imiesi šitos apgailėtinos tarnybos, vargsti, ieškodamas progos pasikalbėti su Klamu. Vis dėl manęs, o aš tau prastai atsilyginu.
— Ne,— tarė K. ir guosdamas apglėbė Frydą per pečius.— Visa tai niekai, dėl kurių man širdies neskauda, o pas Klamą patekti juk ne vien dėl tavęs noriu. Ir kiek jau tu mano labui nuveikei! Juk aš čia klaidžiojau visai kaip aklas, kol tave sutikau. Niekas nenorėjo manęs priimti, o tie, kam aš įsipiršdavau, stengėsi manim kuo skubiau nusikratyti. Jeigu kur ir būčiau galėjęs rasti atilsį, tai irgi tik pas tokius žmones, nuo kurių pats tuoj pabėgdavau,— sakysim, kad ir pas tokius kaip Barnabo šeima.
— Tu nuo jų bėgai? Tikrai? Mylimasis! — guviai šūktelėjo Fryda, bet čia pat, išgirdusi netvirtą K. „taip“, vėlei susmuko, alsos apimta. Tačiau ir K. nebeįstengė taip pat ryžtingai kaip ligi šiol toliau aiškinti, kodėl gi, jam susidėjus su Fryda, viskas pasikeitę į gera. Jis lėtai nukėlė ranką Frydai nuo pečių ir valandžiukę sėdėjo tylėdamas, kol

ji galų gale, tarytum K. ranka ją būtų šildžiusi ir be tos šilumos ji negalėtų ištverti, tarė:
— Šito gyvenimo aš nepakelsiu. Jei nori, kad likčiau su tavim, mudu turim važiuoti iš čia — kur nors, Pietų Prancūzijon, Ispanijon.
— Išvažiuoti aš negaliu,— atsakė K.— Atkakau čionai tam, kad pasilikčiau. Čia ir pasiliksiu.— Ir, pats sau prieštaraudamas, tačiau visai nesistengdamas to prieštaravimo aiškinti, lyg pats su savim kalbėdamasis, pridūrė: — Kas gi daugiau galėjo mane atvilioti į šitą nykų kraštą, jei ne troškimas čia pasilikti?
Paskui pasakė:
— Bet ir tu nori čia pasilikti, juk tai tavo kraštas. Tau trūksta tik Klamo, iš nevilties tau ir ateina galvon tokios mintys.
— Man trūksta Klamo? — tarė Fryda.— Juk Klamo čia visur aibės, net per daug Klamo; noriu išvažiuoti, kad ištrukčiau nuo jo. Ne Klamo man trūksta, o tavęs, dėl tavęs geidžiu išvažiuoti; mat negaliu pasisotinti tavimi čia, kur visi mane stvarsto. Verčiau jau man kas nuplėštų tą dailų kokoną, verčiau mano kūnas būtų varganas, kad tik ramiai galėčiau gyventi šalia tavęs.
K. tuose žodžiuose išgirdo tik vieną užuominą.
— Klamas vis dar palaiko su tavimi ryšį? — paklausė jis išsyk.— Šaukia tave?
— Apie Klamą aš nieko nežinau,— tarė Fryda,— dabar apie kitus šneku, sakysim, apie parankinius.
— Ak, tie parankiniai! — nustebęs tarė K.— Juodu tave persekioja?
— Argi nepastebėjai? — paklausė Fryda.
— Ne,— atsakė K., veltui mėgindamas prisiminti smulkmenas.— Žinia, juodu įkyrūs ir gašlūs bernai, bet nepastebėjau, kad prie tavęs drįstų kibti.
— Nepastebėjai? — paklausė Fryda.— Nepastebėjai, kaip jųdviejų neįmanoma buvo iškrapštyti iš mūsų kambario „Tilto“ užeigoje, kaip juodu pavydžiai stebėjo mūsų santykius, kaip vienas iš jų praeitą naktį atsigulė mano vieton ant čiužinio, kaip juodu ką tik skundė tave, trokšdami tave išvaryti, pražudyti ir pasilikti vieni su manim?
K., nieko neatsakydamas, pažvelgė į Frydą. Šitie nusiskundimai parankiniais tikriausiai buvo teisingi, tačiau juos buvo galima aiškinti ir daug paprasčiau, atsižvelgiant į visą juokingą, vaikišką, išdriku-

šią, nevaldomą jųdviejų esybę. Ir argi tokiems kaltinimams neprieštaravo ta aplinkybė, kad juodu visados veržėsi visur eiti drauge su K., o ne liktis su Fryda? K. pamėgino apie tai užsiminti.
— Apsimetinėjimas,— tarė Fryda.— Negi neperpratai? Tai kodėl gi tu juodu išvarei, jeigu ne dėl tos priežasties?
Ir ji žengė prie lango, trupučiuką patraukė užuolaidą į šalį, pažvelgė laukan, o tada pasišaukė K. Parankiniai vis dar stovėjo pasilipę ant tvoros; nors jau aiškiai pavargę, kartkartėmis jie vis dar iš paskutiniųjų maldaujamai tiesė rankas mokyklos pusėn. Kad nereikėtų visąlaik įsikibus laikytis, vienas net buvo švarko nugara pasismeigęs ant tvoros virbo.
— Vargšai! Vargšai! — tarė Fryda.
— Kodėl aš juos išvariau? — sušuko K.— Tiesioginė dingstis buvai tu.
— Aš? — paklausė Fryda, vis dar žvelgdama pro langą laukan.
— Tu pernelyg bičiuliškai elgeisi su jais,— tarė K.,— vis atlei- dai jiems visas išdaigas, juokeisi iš jų, glostinėjai jięms galvas, nuolat juos užjautei,— šit ir dabar sakai „Vargšai, vargšai“, galų gale atsimink ir paskutinį nutikimą, kai net galėjai paaukoti mane jiedviem nuo lazdos išpirkti.
— Kaip tik todėl,— tarė Fryda,— juk aš apie tai ir kalbu, kaip tik todėl aš taip sielojuosi, kaip tik tai mane stumia nuo tavęs, nors aš nežinau didesnės laimės nei būti su tavimi, visados, be jokios pertraukėlės, be galo, nors aš net naktimis sapnuoju, kad šioje žemėje nėra ramios vietelės mudviejų meilei, nei kaime, nei niekur kitur, ir todėl vaizduojuosi, kad mudu gulim kape, giliam ir aukštam; ten mudu laikom it replėmis suspaudę vienas kitą glėby, mano veidas įsikniaubęs į tave, o tavo — į mane, ir niekas mudviejų daugiau nebematys. O čia — tik pažvelk į parankinius! Ne tavęs jie ilgisi, maldaujamai susidėję rankas, bet manęs.
— Ir ne aš,— tarė K.,— bet tu į juodu žiūri.
# — Žinoma, aš,— mažne piktai atsakė Fryda,— juk aš apie tai visą laiką ir kalbu. Kas gi šiaip būtų baisaus, kad parankiniai mane persekioja, net jeigu jie ir Klamo pasiuntiniai.
— Klamo pasiuntiniai,— pakartojo K., nes toks apibūdinimas, nors ir iškart pasirodęs visai teisingas, vis dėlto buvo jam labai netekėtas.
— Žinoma, Klamo pasiuntiniai,— tarė Fryda,— bet kad ir tokie, jie vis tiek netikę berniūkščiai, ir juos privalu rykštėmis auklėti. Kokie šlykštūs, juodaveidžiai berniūkščiai! Ir kaip kokčiai jųdviejų veidai, sakytumei suaugusių žmonių, net beveik studentų veidai, nesiderina su vaikiškai paiku elgesiu! Negi manai, kad aš to nematau? Juk man dėl jų gėda. Bet čia ir visa bėda, kad jie nėra man atkarūs, kad man dėl jų gėda. Visą laiką mane traukia žiūrėti į juodu. Reikėtų jais piktintis, o aš nesusilaikau nenusijuokusi. Reikėtų juodu išperti, o aš nesusilaikau nepaglosčiusi jiems galvų. O naktį, gulėdama šalia tavęs, neįstengiu užmigti ir lyg spirte spiriama suku akis nuo tavęs ir žiūriu, kaip vienas iš jų miega, standžiai susisupęs į antklodę, o antrasis kursto krosnį, atsiklaupęs prie atvirų durelių, ir net taip visa palinkstu į priekį, kad vos vos tavęs nepažadinu. Ir ne katė mane gąsdina — ak, katės man ne naujiena, be to, juk esu ir pripratusi neramiai, nuolatos trukdoma snūduriuoti prie baro,— ne katė mane gąsdina, aš pati visąlaik gąsčiojuos. Ir nereikia net tos siaubūnės katės, aš krūpčioju nuo menkiausio šlamesio. Kartą mane suėmė baimė, kad štai tu pabusi ir viskas bus baigta, o kitą sykį, žiūrėk, pašokusi deguosi žvakę, kad tik tu greičiau pabustum ir mane apgintum.
— Aš viso to nežinojau,— tarė K.,— išvijau juodu, sakytumei, tik nujausdamas tai; bet dabar jų nebėra, dabar galbūt vėlei viskas gerai.
— Taigi, pagaliau jų nebėra,— tarė Fryda, bet jos veidas buvo skausmingai persikreipęs, visai nedžiugus,— tik mudu nežinom, kas jie per vieni. Klamo pasiuntiniai — taip juos vadinu mintyse, juokais, bet galbūt jie ir tikrai Klamo siųsti. Jųdviejų akys, tos naivios ir vis dėlto žiburiuojančios akys, man kažkodėl primena Klamo akis, taip, taip, štai kur visa paslaptis: iš jų akių kartais mane perveria Klamo žvilgsnis. Tad ir neteisybę pirma sakiau, kad man dėl jų gėda. Aš tik norėčiau, kad taip būtų. Žinau, tiesa, kad kitur ir tarp kitų žmonių toks pat elgesys būtų kvailas ir atgrasus, bet jųdviejų — ne. Su pagarba ir susižavėjimu žiūriu aš į jų paikiojimus. Tačiau jeigu juodu yra Klamo pasiuntiniai, kas mudu nuo jų išvaduos; ir ar apskritai būtų gerai, jeigu mudu nuo jų kas nors išvaduotų? Argi tuomet tau nereikėtų kuo skubiausiai juodu parsišaukti ir džiaugtis, jeigu tik dar grįžtų?
— Nori, kad vėlei juodu įsileisčiau? — paklausė K.
— Ne, ne,— tarė Fryda,— šito aš mažiausiai noriu. Galbūt ir visai neištverčiau to reginio, galbūt neįstengčiau nė pažiūrėti, kaip jie šit puola vidun, kaip džiūgauja vėlei mane išvydę, kaip strikinėja lyg vaikai ir lyg vyrai tiesia rankas. Tačiau, kita vertus, kai pagalvoju, kad tu, likdamas jiedviem toks rūstus, galbūt šitaip neprisileidi artyn paties Klamo, tai trokštu visomis turimomis priemonėmis apsaugoti tave nuo galimų padarinių. Tada noriu, kad juodu susigrąžintum. Tada skubiai šauk juodu atgalios! Į mane nekreipk dėmesio, ką aš čia tereiškiu! Ginsiuosi, kol pajėgsiu; o jeigu pralaimėti tektų, ką gi, ir pralaimėsiu, tačiau žinosiu, kad ir tai nutiko tavo labui.
— Tu tik sustiprinai mano apsisprendimą dėl parankinių,— tarė K.— Kol bus mano valia, niekados jie čia neįkels kojos. Juk tai, kad pavyko juodu išginti laukan, yra įrodymas, kad prireikus juodu galima suvaldyti, o sykiu ir kad juodu nėra esmingai susiję su Kla- mu. Dar vakar gavau Klamo laišką, iš kurio matyti, kad jis apie parankinius visai neteisingai informuotas, o iš to vėlgi galima daryti išvadą, kad parankiniai Klamui visai nerūpi, kitaip jis, be abejo, galėtų gauti apie juodu kuo tiksliausių žinių. O tai, kad tu jųdviejų asmenyje regi Klamą, visai nieko neįrodo, nes tu dar, deja, neišsivadavusi iš šeimininkės įtakos ir tau visur vaidenasi Klamas. Tu dar tebesi Klamo mylimoji, dar toli gražu nesi mano žmona. Kartais dėl to man darosi visai nyku, tuomet man atrodo, lyg būčiau viską praradęs, tuomet taip jaučiuosi, lyg būčiau ką tik atvykęs į kaimą, bet ne vilčių kupinas, kaip andai iš tikrųjų atėjau, o aiškiai suvokdamas, kad manęs laukia vieni nusivylimai ir kad turėsiu visus juos vieną po kito patirti, ligi dugno išgerti taurę. Bet taip būna tik kartais,— šypsodamasis pridūrė K., pamatęs, kaip Fryda sugniužo nuo tokių žodžių,— ir tai iš esmės yra geras ženklas, rodąs, ką tu man reiški. Ir jeigu tu dabar ragini mane rinktis arba tave, arba parankinius, tai parankiniai čia iškart pralaimėję. Kas per mintis — rinktis arba tave, arba parankinius! Bet dabar jau esu pasiryžęs galutinai juodu išguiti ir iš kalbų, ir iš minčių. Beje, kas žino, ar mudu toks silpnumas ne dėl to apėmė, kad mudu vis dar be pusryčių?
— Galimas daiktas,— alsiai šyptelėjusi, pasakė Fryda ir ėmėsi ruošos.
K. irgi vėlei stvėrėsi šluotos. Po valandžiukės kažkas tyliai pasibeldė į duris.
— Barnabas! — suriko K., šveitė šluotą į šalį ir keliais žingsniais atsidūrė prie durų.
Fryda, to vardo labiau nei ko kito išsigandusi, nulydėjo jį akimis. Virpančiomis rankomis K. ne išsyk pavyko atrakinti seną spyną.
— Rakinu, rakinu,— kartojo jis be paliovos, užuot paklausęs, kas ten, tiesą sakant, beldžiasi.

O paskui gavo išvysti, kaip pro plačiai atlapotas duris vidun įžengė ne Barnabas, o tas pats mažas berniukas, jau pirma mėginęs užkalbinti K. Tačiau K. visai nebuvo linkęs jo prisiminti.
— Ko tau čia reikia? — paklausė jis.— Pamokos vyksta gretimoje klasėje.
— Aš iš ten ir ateinu,— tarė berniukas ir, stovėdamas tiesiai, rankas prisispaudęs prie šonų, ramiai pažvelgė į K. didelėmis rudomis akimis.
— Ir ko tau reikia? Vikriau! — tarė K., truputėlį pasilenkdamas, nes berniukas kalbėjo tyliai.
— Gal aš galiu tau padėti? — paklausė berniukas.
— Jis siūlosi mudviem padėti,— tarė K. Frydai, o paskui vėl kreipėsi į berniuką: — Kuo gi tu vardu?
— Hansas Brunsvikas,— atsakė berniukas,— ketvirtos klasės mokinys, sūnus Oto Brunsviko, batsiuvio, gyvenančio Magdalenos gatvėje.
— Šit kaip, tu esi Brunsvikas,— dabar jau maloniau pasakė K.
Paaiškėjo, jog Hansą taip sukrėtė K. rankoje mokytojos įbrėžti kruvini rėžiai, kad jis pasiryžo pagelbėti K. Dabar jis savavališkai, rizikuodamas būti smarkiai nubaustas, lyg dezertyras slapčiomis atslinko iš gretimos klasės. Berniokiška fantazija veikiausiai ir lėmė Hanso žingsnius. Su ta fantazija derinosi ir visų jo veiksmų rimtumas. Tik iš pradžių jis truputėlį drovėjosi, bet netrukus apsiprato su K. ir Fryda, o paskui, gavęs atsigerti karštos, geros kavos, pasidarė guvus ir šnekus, įniko uoliai ir primygtinai klausinėti, lyg norėdamas kuo greičiau sužinoti tai, kas svarbiausia, kad paskui jau galėtų pats viską spręsti už K. ir Frydą. Visa jo esybė buvo kažkokia valdinga; tačiau šis valdingumas buvo taip susimaišęs su vaikiška nekaltybe, kad malonu buvo — pusiau nuoširdžiai, pusiau juokais — jam paklusti. Šiaip ar taip, Hansas dabar sutelkė į save visą K. ir Frydos dėmesį, visi darbai nutrūko, pusryčiai labai ilgai užsitęsė. Nors Hansas sėdėjo suole, K. pakyloje prie mokytojo stalo, o Fryda krėsle šalia jo, atrodė, lyg Hansas čia būtų mokytojas, lyg jis tikrintų ir vertintų atsakymus; vos vos pastebimai šypsanti putli jo burna lyg ir rodė, kad jis puikiausiai supranta, jog čia tik žaidimas, tačiau šiaip jis be galo rimtai gilinosi į viską, tad gal jo lūpose žaidė ir visai ne šypsena, o vien kūdikystės laimė. Tik įtartinai vėlai Hansas prisipažino jau pažįstąs K. nuo to meto, kai šis kartą buvo užsukęs pas Lazema- ną. K. dėl to labai apsidžiaugė.

— Tu žaidei tąsyk prie moteriškės kojų? — paklausė jis.
— Taip,— atsakė Hansas,— ten buvo mano mama.
Čia jis jau turėjo papasakoti apie savo motiną, bet prašneko apie ją nenoromis, tik keliskart paragintas; dabar vis dėlto paaiškėjo, kad jis dar vaikas, kurio lūpomis, tiesa, retsykiais, ypač klausinėjant,— gal taip reiškėsi ateities nuojauta, o gal tai tebuvo vien neramiai suklususio pašnekovo juslių apgaulė,— regėjosi bylojąs vos ne energingas, protingas, plataus akiračio vyras, kuris betgi čia pat ir be jokio perėjimo staiga vėl pasirodydavo besąs vien mokinukas, vienų klausimų išvis nesuprantąs, o kitus suprantąs neteisingai, dėl vaikiško neatidumo kalbąs pernelyg tyliai,— nors toji yda ir buvo jam ne kartą priminta,— o galų gale lyg iš užsispyrimo į kai kuriuos primygtinus klausimus išvis neatsakąs ir visai dėl to nesidrovįs, kas suaugusiam žmogui būtų tiesiog neįmanoma. Apskritai radosi įspūdis, tarytum, jo nuomone, tik jam čia leista klausinėti, o kiti savo klausimais pažeidžia kažkokią instrukciją ir veltui gaišina laiką. Tokiais atvejais jis, būdavo, ilgai sėdi tylėdamas, tiesus, nuleidęs galvą, papūtęs apatinę lūpą. Frydai tas taip patiko, kad ji dažnokai duodavo jam tokių klausimų, kurie, kaip ji vylėsi, turėjo jį šitaip nutildyti; kartais jai tas net pasisekdavo, tačiau K. pyko. Sužinoti jiems išvis nedaug tepavyko. Motina buvo pasiligojusi, bet kas tai per liga buvo, taip ir liko neaišku, kūdikis, kurį andai ponia Brunsvik laikė ant kelių, buvo Hanso sesuo, vardu Fryda (Hansui nepatiko, kad jį klausinėjanti moteris yra sesers bendravardė), jie visi gyveno kaime, bet ne pas Lazemanus, ten jie buvo tik atėję pasisvečiuoti ir nusimaudyti, mat Lazemanas turėjo didelę rėčką, kurioje maudytis ir dūkti mažiems vaikams — Hansas prie tokių jau nebepriklausė — buvo itin didelis malonumas; apie savo tėvą Hansas kalbėjo pagarbiai arba baikščiai, tačiau tik tada, kai drauge nebūdavo šnekama ir apie motiną, tėvas, palyginti su motina, buvo aiškiai mažiau vertinamas, beje, visi klausimai apie šeimyninį gyvenimą, kad ir kaip mėginta apie jį prakalbėti, liko be atsako. Užsiminus apie tėvo amatą, sužinota, kad tai buvo geriausias kaimo batsiuvys, niekas jam neprilygo, kaip ne sykį buvo pakartota ir atsakinėjant į visai kitus klausimus, jis net duodavo kitiems darbo batsiuviams, sakysim, Barnabo tėvui; bet šie pastarieji atvejai, matyt, tebuvo ypatinga Brunsviko malonė, bent jau taip galėjai suprasti iš išdidaus Hanso galvos krestelėjimo, už kurį Fryda, nušokusi žemyn, berniuką pabučiavo. [ klausimą, ar jis jau buvęs pilyje, Hansas atsakė tik kažin kelintą kartą, ir atsakė „Ne“; į tokį pat klausimą apie motiną išvis neatsakė. Galų gale K. pasijuto nuvargęs; ir jam — čia jis buvo vienos nuomonės su berniuku — tasai klausinėjimas regėjosi tuščias darbas, be to, šiek tiek ir negražu buvo mėginti aplinkiniais keliais išvilioti iš nekalto vaiko šeimos paslaptis, nors, beje, buvo dvigubai negražiau, kad šitaip nieko nepešė. Tad K., pabaigoje paklausęs berniuką, kaipgi jis siūlą- sis padėti, jau nebenustebo išgirdęs atsakymą, girdi,’ Hansas norįs padėti tik darbus čia nudirbti, kad mokytojas su mokytoja taip K. nebartų. K. pareiškė nesąs tokios pagalbos reikalingas, mokytojas, girdi, turbūt iš prigimties linkęs bartis, nuo to turbūt net ir stropiausiai dirbdamas kažin ar apsisaugotum, pats darbas nesąs sunkus ir tik dėl atsitiktinių aplinkybių šiandien ilgokai užtrukęs, beje, K. tas barimasis ne toks baisus kaip mokiniui, jis tą barimąsi tiesiog nusi- purtąs, beveik nekreipiąs į jį dėmesio, be to, tikįsis labai greit visai ištrūkti iš mokytojo valdžios. Tai va, kadangi Hansas siūląsis pagelbėti tiktai nuo mokytojo gintis, K. nuoširdžiausiai jam dėkojąs, ir jis dabar galįs grįžti klasėn, girdi, K. tikįsis, kad Hansas nebūsiąs nubaustas. Nors K. to visai nepabrėžė ir vien nejučiomis prasitarė, kad jam nereikalinga pagalba tik nuo mokytojo gintis, o klausimą apie kitokios rūšies pagalbą paliko atvirą, Hansas vis dėlto aiškiai suprato užuominą ir paklausė, ar K. nesanti reikalinga, kokia kitokia pagalba; girdi, jis mielai padėtų, o jeigu pats vienas neįstengtų, tai paprašytų padėti mamą, tuomet jau, girdi, tikrai gerai būtų. Kai tėvą rūpesčiai prispaudžią, tas irgi prašąs mamą pagalbos. O mama sykį jau ir teiravusis apie K., ji pati beveik neiškelianti kojos iš namų, anas kartas pas Lazemanus buvęs išimtis; tačiau jis, Hansas, dažnai nueinąs pažaisti su Lazemanų vaikais, ir sykį mama jį klaususi, ar ten, girdi, kada vėl nebuvo užsukęs matininkas. Žinia, mama tokia silpna ir paliegusi, jos nevalia be reikalo jaudinti, todėl Hansas tik paprasčiausiai atsakęs, kad matininko ten nesutikęs, o daugiau apie tai ir nebuvę kalbos; bet dabar, pamatęs poną matininką čia, mokykloje, Hansas turėjęs jį užkalbinti, kad galėtų viską papasakoti mamai. Mat mamai visų labiausiai patinką, kai jos norai patenkinami be jokio aiškaus paliepimo. Į tuos berniuko žodžius K., valandžiukę pamąstęs, atsakė, girdi, pagalba jam nesanti reikalinga, jam nieko nestingą, tačiau Hansas, girdi, esąs labai mielas vaikas, kad norįs jam padėti, ir K. dėkojąs jam už gražius ketinimus, juk galį ir taip atsitikti, kad vėliau kada jam, K., ko nors prireiksią, tada jis susira- siąs Hansą, juk turįs adresą. O šįsyk galbūt jis pats, K., galįs truputėlį pagelbėti, jam esą labai gaila, kad Hanso mama sirguliuojanti ir niekas čia, matyt, tos negalios negalįs perprasti; o kai liga taip apleidžiama, tai dažnai, net jeigu savaime ir lengva, galinti labai paūmėti. O jis, K., šiek tiek nusimanąs apie mediciną ir, kas dar svarbiau, turi' patirties, kaip shugyti ligonius. Girdi, kai kas, ko daktarai nepajėgu jam esą pasisekę. Namie dėl tokio gydomojo paveikumo jis visuomet buvęs vadintas „kartžole“. Žodžiu, jis mielai apžiūrėsiąs Hanso mamą ir pasišnekėsiąs su ja. Gal mokėsiąs ką gera patarti, jau vien dėl Hanso, girdi, jis mielai pasistengsiąs. Išgirdus tokį pasiūlymą, Hanso akys iš pradžių sušvito, tuo paskatindamos K. dar smarkiau įkalbinėti berniuką, tačiau rezultatai buvo nepatenkinami, mat Hansas, ir šiaip, ir taip klausinėjamas, net nelabai nusiminęs atsakė, kad mamos jokiam prašalaičiui esą nevalia lankyti, nes ją reikią labai tausoti; nors K. anuomet mamai beveik nė žodžio neprataręs, ji paskui kelias dienas atgulusi patalan, nors tai, tiesa, dažnokai nutinką. Tėvas tąsyk ant K. labai supykęs, ir, žinoma, niekados neįeisiąs, kad K. ateitų pas mamą; tąsyk tėvas net kėsinęsis susirasti K. ir nubausti jį už netikusį elgesį, tik mama tėvą atkalbėjusi. Bet svarbiausia, girdi, kad pati mama apskritai nenorinti su niekuo šnekėtis, ir jos teiravimasis apie K. nesąs išimtis iš taisyklės, priešingai, užsiminusi apie K., ji kaip tik būtų galėjusi pasakyti norinti jį pamatyti, bet to nepadariusi ir tuo aiškiai pareiškusi savo valią. Ji norinti apie K. tik šį tą išgirsti, o kalbėtis su K. nenorinti. Beje, toji mamos negalia nesanti tikra liga, ji puikiai žinanti tokios savo būklės priežastį, kartais puse lūpų apie ją net užsimenanti: greičiausiai ji negalinti pakelti čionykščio oro; tačiau, kita vertus, dėl tėvo ir vaikų ji nenorinti ir kaimo palikti, be to, esą jau ir geriau, negu anksčiau buvę. Maždaug tiek K. ir sužinojo; Hanso mąstymo galios pastebimai suaktyvėjo, kai prireikė ginti motiną nuo K., kuriam jis sakėsi neva norįs padėti; siekdamas gero tikslo — neprileisti K. prie motinos, berniukas kartais net pats prieštaravo savo ankstesniems žodžiams, sakysim, kad ir apie ligą. Vis dėlto K. ir dabar matė, kad Hansas tebėra jam palankus, kad Hansas tiktai per motiną pamiršta visa kita; kiekvienas, kas tik atsidurda\o priešais motiną, vaikui iškart pasidarydavo neteisus, šįsyk tai buvo K., bet galėjo tai būti, sakysim, ir tėvas. Norėdamas patikrinti pastarąjį spėjimą, K. pasakė, girdi, tėvas labai protingai darąs, kad taip saugąs motiną nuo bet kokio trikdymo, r jeigu tik jis, K., anuomet būtų ką nors panašaus bent numanęs, tai tikrai nebūtų išdrįsęs motinos užkalbinti, tegu Hansas dabar nors ir po

laiko už jį namie atsiprašąs. Tačiau K. ne visiškai suprantąs, kodėl gi tėvas laikąs motiną čia ir neleidžiąs jai atsigauti kitokiam ore, jeigu negalios priežastis, kaip Hansas sakęs, esanti tokia aiški; juk reikią sakyti, kad tai tėvas motiną čia laikąs, nes ji nenorinti iškeliauti tik dėl vaikų ir dėl jo, bet vaikus, girdi, galėtų drauge pasiimti, juk iškeliauti turinti nebūtinai ilgam laikui ir nelabai toli, jau viršuj, pilies kalne, oras esąs visiškai kitas. Išlaidos tokiai išvykai' tėvo, girdi, neturėtų bauginti, juk jis — geriausias kaimo batsiuvys; be to, jis arba motina, be abejo, turį pilyje giminių ar pažįstamų, kurie ją mielai priimtų. Kodėl gi tėvas jos neišleidžiąs? Jam, girdi, nederėtų menkinti tokios negalios reikšmės; K., tiesa, matęs motiną tik trumpą valandėlę, bet kaip tik jos įtartinas blyškumas ir silpnumas paskatinęs jį užkalbinti ją; jau anuomet K. stebėjęsis, kad tėvas palikęs ligotą žmoną troškiame bendro naudojimo maudyklės ir skalbyklos ore ir visai nevaržęs savo garsios šnekos. Matyt, tėvas nesuprantąs, kas čia per reikalas; gal toji negalia paskutiniu metu ir atlėgusi, tokios negalios esančios permainingos, tačiau galų gale, jeigu tik su jomis nekovojamą, jos užgriūnančios visu savo sunkumu ir tuomet, girdi, jau niekas ne- begelbsti. Jeigu jau K. negalįs pasikalbėti su motina, tai gal vis dėlto būtų gerai jam pasikalbėti su tėvu ir atkreipti tėvo dėmesį į visas tas aplinkybes.
Hansas įdėmiai klausėsi, didumą suprato, o nesuprastos vietos rodėsi jam smarkiai grėsmingos. Vis dėlto berniukas pasakė, kad su tėvu K. negalįs pasišnekėti, tėvas esąs K. nepalankus ir, girdi, elgtųsi su juo greičiausiai taip pat kaip mokytojas. Tardamas K. vardą, Hansas droviai šypsojosi, o paminėjęs tėvą susiraukė ir nuliūdo. Tačiau pridūrė, girdi, gal K. vis dėlto ir galėtų pasišnekėti su mama, bet tik tėvui nežinant. Paskui berniukas, visai kaip kokia moteriškė, sumaniusi draudžiamą darbą ir svarstanti, kaip čia jį nebaudžiamai padarius, valandžiukę pamąstė, įsmeigęs prieš save sustingusį žvilgsnį, ir pasakė, girdi, poryt tatai gal ir būtų įmanoma, tėvas vakare einąs „Ponų smuklėn4', turįs ten sfu kai kuo pasitarti, tad jis, Hansas, ateisiąs vakare ir nuvešiąs K. pas motiną, žinia, tik jei motina sutiksianti, o tai esą dar labai menkai įtikėtina. Juk motina, pirmiausiai, nieko nedaranti prieš tėvo valią, visuomet tėvui nusileidžianti, netgi tada, kai ir jam, Hansui, visai aišku, kad sumanytasis dalykas esąs neprotingas. Dabar Hansas jau tikrai ieškojo K. pagalbos prieš tėvą; atrodė, lyg berniukas būtų pats save apgaudinėjęs, kai tarėsi norįs padėti K., o iš tikrųjų, matydamas, kad niekas iš senosios aplinkos padėti negali, troško išsiaiškinti, ar to neįstengtų šitas staiga pasirodęs ir net pačios motinos paminėtas prašalaitis. Koks nesąmoningai uždaras, mažne klastingas buvo tas vaikas. Ligi šiol to mažne negalėjai įžvelgti nei jo elgesyje, nei žodžiuose; tatai atsiskleidė tik papildomuose, atsitiktinai išsprūdusiuose ar tyčia išviliotuose prisipažinimuose. O dabar Hansas įsileido su K. į ilgas kalbas, svarstydamas, kokius sunkumus reikėtų įveikti Tie sunkumai, kad ir labai Hansas suko galvą, buvo mažne neįveikiami; neramiai mirksėdamas, paskendęs mintyse, bet drauge ir pagalbos ieškodamas, vaikas nenuleido akių nuo K. Ligi tėvas neišeis, jis nieko negali sakyti motinai, nes tėvas tada sužinotų ir visas sumanymas būtų nebeįgyvendinamas, taigi prašnekti apie jį Hansas gali tiktai vėliau; bet ir tada, tausodamas motiną, negali visko išdėstyti staigiai ir skubiai, ne, turi veikti iš lėto ir sulaukti tinkamos progos; tik tuomet gali išprašyti iš motinos leidimą, tik tuomet gali atsivesti K.; bet ar tuomet jau nebus per vėlu, ar negrės pavojus, kad tėvas gali sugrįžti? Ne, vis dėlto tai neįmanoma. K. savo ruožtu įrodinėjo, kad tai nesą neįmanoma. Girdi, nesą ko būgštauti, kad pristigs laiko, užteksią ir trumpai sušnekti, trumpai pabūti su motina, o atsivesti Hansui K. visai nereikėsią. K. pasislėpsiąs ir lauksiąs kur nors netoli namų ir, Hansui davus ženklą, išsyk ateisiąs.. Ne, atsakė Hansas, prie namų K. esą nevalia laukti,— tuos žodžius Hansui vėl padiktavo skrupulinga atodaira į motiną, — be motinos žinios K. esą nevalia leistis į kelią, į tokį nuo motinos nuslėptą suokalbį su K. Hansas neturįs teisės dėtis; jis turįs atsivesti K. iš mokyklos, ir tai tik tuomet, kai motina viską žinosianti ir duosianti sutikimą. Ką gi, tarė K., tada pavojus būsiąs tikrai didelis, ir visai galimas daiktas, kad tėvas užklupsiąs jį namuose; ir net jeigu taip nenutiktų, tai motina, bijodama to, apskritai neleisianti K. ateiti, taigi per tėvą viskas ir sužlugsią. Hansas čia vėl pasipriešino, ir jųdviejų ginčas vis niekaip nesibaigė.
Jau seniai K. buvo pasišaukęs Hansą iš suolo prie mokytojo stalo; pasistatęs jį sau tarp kelių, jis retsykiais ramindamas glostė berniuką. Nors Hansas dar valandžiukę spyriojosi, toks artumas padėjo rasti abiem pusėms priimtiną sprendimą. Galų gale buvo štai kas sutarta: Hansas pirmiausiai pasakys motinai visą teisybę; tačiau kad ji lengviau duotų sutikimą, pridurs, kad K. norįs pasišnekėti ir su pačiu Brunsviku, tiesa, ne apie motiną, o apie savo reikalus. Tai buvo ir teisybė, mat šnekantis su vaiku K. toptelėjo mintis, kad Brunsvikas, net jeigu šiaip ir būtų pavojingas ir piktas žmogus, nebegali būti tikras

K. priešas, juk jis, bent pasak bendruomenės seniūno, buvo vadas tos grupuotės, kuri, tegu vien politiniais sumetimais, reikalavo pakviesti matininką. Vadinasi, Brunsvikui K. atsiradimas kaime turėjo būti parankus; tuomet, žinia, irzlus pasisveikinimas pirmąją dieną ir Hanso minėtas nepalankumas buvo bemaž nesuprantamas; bet gal Bruns- vikas įsižeidė kaip tik todėl, kad K. ne į jį pirmą kreipėsi pagalbos, gal čia būta dar kokio kito nesusipratimo, kurį galima pašalinti persi- metus vienu kitu žodžiu. O jeigu taip nutiktų, tuomet Brunsvikas taptų K. paspirtimi grumtynėse su mokytoju, netgi su bendruomenės seniūnu, tuomet būtų galima atskleisti visą valdinę apgaulę,— kaipgi kitaip tai pavadinsi,— su kuria bendruomenės seniūnas ir mokytojas, neleisdami prieiti prie pilies žinybų, įstūmė jį į mokyklos sargo tarnybą; jeigu dėl K. atsinaujintų kova tarp Brunsviko ir bendruomenės seniūno, Brunsvikas turėtų traukti K. savo pusėn, K. taptų Brunsviko namų svečiu ir, nepaisydamas bendruomenės seniūno pykčio, galėtų naudotis Brunsviko įtakingumu; kas žino, kur jis per tuos ryšius atsidurtų, o greta Brunsviko žmonos, šiaip ar taip, tikrai dažnai būtų,— K. žaidė tomis svajomis ir pats buvo tų svajų žaislu, tuo tarpu Hansas, galvodamas vien apie motiną, susirūpinęs žvelgė į tylintį K., kaip žvelgiama į gydytoją, kuris, paskendęs mintyse, svarsto, kaip gydyti sunkų ligonį. Šitą pasiūlymą, kad K. sakysiąs, jog norįs pasikalbėti su Brunsviku apie matininko vietą, Hansas priėmė, beje, tik todėl, kad motina šitaip apsaugoma nuo tėvo ir kad čia, be to, kalbama tiktai apie blogiausią atvejį, kurio, kaip berniukas vylėsi, pavyks išvengti. Hansas tiktai dar paklausė, kaip K. ketinąs paaiškinti tėvui, kodėl atėjęs tokią vėlyvą valandą, ir galų gale, nors ir šiek tiek apniukusiu veidu, pasitenkino K. žodžiais, girdi, šis pasakysiąs, kad, pagautas ūmios nevilties dėl nepakeliamos mokyklos sargo tarnybos ir atitinkamo mokytojo elgesio, pamiršęs bet kokią atodairą.
Kai šitaip jau buvo iš anksto apgalvota viskas, ką galima numatyti, ir sėkmė pasidarė bent jau ne visai neįmanoma, Hansas, nebeslegiamas minčių naštos, pralinksmėjo ir valandžiukę dar vaikiškai pasišnekučiavo iš pradžių su K., o paskui ir su Fryda, kuri ilgą laiką sėdėjo lyg visai apie ką kita užsimąsčiusi ir tik dabar vėl įsiterpė į pokalbį. Tarp kitų dalykų ji pasiteiravo, kuo Hansas norįs būti užaugęs; šis, ilgai negalvodamas, atsakė norįs būti toks vyras kaip K. Tiesa, paskui, pradėtas kamantinėti, iš kur toks pasiryžimas, berniukas nieko negalėjo paaiškinti, o į klausimą, gal jis kartais norįs būti mokyklos sargas, tvirtai atsakė, kad ne. Tik toliau klausinėjant pavyko

sužinoti, kokiais aplinkiniais keliais jis priėjo prie tokio troškimo. Dabartinė K. padėtis buvo anaiptol ne pavydėtina, o liūdna ir verta paniekos, tatai Hansas aiškiai matė, norint tatai suprasti, Hansui nė nereikėjo stebėti kitų žmonių; juk jis ir pats visų labiausiai būtų norėjęs apsaugoti motiną nuo kiekvieno K. žvilgsnio ir žodžio. Bet vis dėlto jis pas K. atėjo ir prašė jį pagalbos, ir džiaugėsi, kad K. pažadėjo padėti; berniukui atrodė, kad ir kiti žmonės panašiai elgiasi, o pirmiausiai juk ir pati motina apie K. užsiminė. Iš tos prieštaros ir radosi Hanso įsitikinimas, jog K., dabar, žinia, dar niekingas ir atgrasus, ateityje, tiesa, beveik neįsivaizduojamai tolimoje, visus pranoksiąs. Kaip tik šita mažne paika tolybė ir šaunus kelias, turintis ligi jos nuvesti, ir viliojo Hansą; dėl šitokios pergalės jis buvo pasiryžęs pakęsti net dabartinį K. Šitas senaujančio vaiko troškimas buvo tuo ypatingas, kad Hansas žvelgė į K. iš aukšto, kaip į jaunesnį, kaip į žmogų, kurio ateitis siekia toliau nei jo paties, mažo berniuko, ateitis. Apie tuos dalykus, vis remiamas prie sienos Frydos klausimų, jis ir šnekėjo bemaž niauriai rimtai. Tik K. jį vėlei pralinksmino pasakydamas, girdi, žinąs, ko Hansas jam pavydįs,— ogi dailios gumbuotos lazdos, kuri gulėjo ant stalo ir kuria, įnikęs į šnekas, žaidė Hansas. Ką gi, tokias lazdas K. mokąs daryti ir, jeigu jųdviejų planas išdegsiąs, jis įtaisysiąs Hansui dar gražesnę. Hansą šis K. pažadas taip pradžiugino, kad dabar jau tikrai pasidarė nebe visai aišku, ar vaikui iš tikrųjų ne vien lazdą gauti knietėjo; jis smagiai atsisveikino, nepamiršdamas tvirtai spustelti K. ranką ir pasakyti:
— Taigi poryt.
Hansas išėjo pačiu laiku, nes netrukus mokytojas plėšte atplėšė duris ir, pamatęs K. su Fryda ramiai besėdinčius prie stalo, suriko:
— Atleiskit, kad sutrukdžiau! Bet sakykit, kada judu čia pagaliau apsikuopsit? Mes priversti sėdėti susikimšę anoje klasėje, pamokos nuo to kenčia, o judu čia sau vartotės ir rąžotės didžiojoj gimnastikos klasėje ir dar net parankinius išvijot laukan, kad daugiau vietos turėtumėt! Na, bent dabar kelkitės ir krutinkitės!
Paskui dar pridūrė, kreipdamasis vien į K.:
— Tu man tučtuojau parneši pusryčius iš „Tilto“ užeigos!
Visa tai mokytojas išrėkė niršiu balsu, bet žodžiai buvo palyginti švelnūs, net ir tasai savaime šiurkštus „tu“. K. išsyk pasinešė eiti, tiktai norėdamas išsiaiškinti, ką mano mokytojas, dar tarė:
— Juk aš atleistas.

— Atleistas ar neatleistas, parnešk man pusryčius,— pasakė mokytojas.
— Aš kaip tik ir noriu sužinoti, ar atleistas, ar neatleistas,— tarė K.
— Ką čia plepi? — pasakė mokytojas.— Juk atsisakei pripažinti, kad esi atleistas.
— Ir to pakanka, kad atleidimas nebegaliotų? — paklausė K.
— Man ne,— tarė mokytojas,— dėl to gali neabejoti, tačiau, nors ir sunku tai suprasti, to pakanka bendruomenės seniūnui. Bet dabar pasiskubink, kitaip tikrai išlėksi iš tarnybos.
K. buvo patenkintas, mokytojas, vadinasi, per tą laiką pasikalbėjo su bendruomenės seniūnu, o gal nė nesikalbėjo, tik pamėgino numatyti, kokia bus bendruomenės seniūno nuomonė, ir ši pasirodė būsianti palanki K. Dabar jau K. buvo skubiai beeinąs pusryčių, tačiau mokytojas vėl jį susigrąžino jau iš koridoriaus; gal jis tokiu ypatingu paliepimu tenorėjo tik išmėginti K. paklusnumą, kad paskui galėtų geriau orientuotis, o gal jį vėlei pagavo šišas komanduoti ir jam buvo smagu versti K. skubiai leistis į kelią, o paskui jo įsakymu lygiai taip pat skubiai gręžtis atgal lyg kokį kelnerį. K. savo ruožtu suprato, kad, pernelyg nuolaidžiaudamas, pavirstų mokytojo vergu ir pastumdėliu, tačiau dabar buvo nusprendęs ligi tam tikros ribos kęsti mokytojo užgaidas, juk mokytojas, nors, kaip ką tik paaiškėjo, neturėjo teisės atleisti jo iš tarnybos, tačiau, be abejo, galėjo padaryti K. tarnybą tiesiog nepakeliama kankyne. O kaip tik ši tarnyba K. buvo dabar svarbi kaip niekados. Pokalbis su Hansu suteikė jam tegu ir neįtikimų, visai nepagrįstų, bet jau nebepamirštamų vilčių; tos viltys mažne net Barnabą užgožė. Mėgindamas jas įgyvendinti,— o nemėginti negalėjo,— K. turėjo sutelkti visas jėgas, apie nieką daugiau nebegalvoti — nei apie valgį, nei apie būstą, nei apie kaimo žinybas, netgi nei apie Frydą; o iš esmės čia juk ir reikėjo šnekėti vien apie Frydą, nes visa kita jam tiek terūpėjo, kiek buvo su Fryda susiję. Todėl jis privalėjo žiūrėti, kad neprarastų šitos tarnybos, teikiančios Fry- dai bent šiokį tokį saugumą, todėl jam, turint prieš akis šį tikslą, nevalia buvo gailėtis, kad kenčia didesnę mokytojo priespaudą, negu šiaip būtų prisivertęs kęsti. Visa tai nebuvo per daug skaudu, tai tebuvo atskiros grandys nuolatinių menkų gyvenimo kančių grandinėje, visai bereikšmės palyginti su tuo, ko K. siekė, o juk atkako jis čionai ne tam, kad garbingai ir tykiai nugyventų savo dienas.
Taigi K., ką tik pakilęs bėgti užeigon, suskambėjus naujam įsakymui, dabar suskato pirmiausia sutvarkyti klasę, kad mokytoja su savo mokiniais galėtų į ją sugrįžti. Tačiau tvarkyti reikėjo labai skubiai, nes paskui K. vis tiek turėjo parnešti pusryčius, o mokytojas jau buvo labai išalkęs ir ištroškęs. K. užtikrino, kad viskas būsią padaryta, kaip pageidauta; valandžiukę mokytojas dar žiūrėjo, kaip K. pustekiniu surinko guolius, sustumdė į vietas gimnastikos prietaisus, akimoju iššlavė grindis; Fryda tuo tarpu mazgojo ir šveitė pakylą. Mokytojas atrodė patenkintas šitokiu uolumu; jis dar priminė, kad už durų prirengta krūva malkų krosnims kūrenti — malkinėn jis, matyt, nebenorėjo K. leisti,— o paskui išėjo antrojon klasėn pas vaikus, pagrasinęs netrukus grįžti ir viską apžiūrėti.
Valandėlę tylomis patriūsus, Fryda paklausė, kodėl gi K. dabar taip nuolankiai klausąs mokytojo. Klausimas veikiausiai buvo duotas iš užuojautos, iš rūpesčio, tačiau K., pagalvojęs, kaip menkai Frydai tepavyko įvykdyti duotą pažadą apsaugoti jį nuo mokytojo įsakymų ir smurto, trumpai teatsakė, girdi, jis dabar, jeigu jau tapęs mokyklos sargu, turįs ir eiti tas pareigas. Tada vėlei stojo tyla, kol K.,— tas trumpas pokalbis jam kaip tik priminė, kad Fryda jau seniai, o labiausiai mažne per visą pašnekesį su Hansu lyg kažko susirūpinusi skendėjo savo mintyse,— nešdamas vidun malkas, stačiai paklausė, dėl ko ji sukanti galvą. Fryda, iš lėto pakėlusi į K. akis, atsakė jokio galvosūkio neturinti; girdi, ji tik prisiminusi šeimininkę ir pagalvojusi, kokie teisingi buvę kai kurie jos žodžiai. Tiktai K. primygtinai reikalaujant, ji, dar kelis kartus pamėginusi išsisukti, pradėjo nuodugniau aiškinti, tačiau visą laiką nesiliovė triūsusi, nors ir ne iš uolumo, nes darbas vis tiek nė truputėlio nejudėjo į priekį, o tik tam, kad nereikėtų žiūrėti į K. Ir Fryda papasakojo, kaip ji, K. šnekantis su Hansu, iš pradžių ramiai klausiusis, kaip paskui, išgąsdinta K. žodžių, ėmusi aiškiau suvokti tų žodžių prasmę ir nuo tos akimirkos jau nebegalėjusi atsikratyti minties, kad K. žodžiai patvirtiną vieną perspėjimą, už kurį ji turinti būti dėkinga šeimininkei, nors niekados nenorėjusi patikėti, kad jis galįs būti teisingas. K., supykdytas tokių bendrų frazių ir netgi labiau suerzintas negu sugraudintas verksmingo, gailaus Fry- dos balso,— visų pirma todėl, kad šeimininkė, ligi šiol nedaug ką laimėjusi savo pačios iniciatyva, dabar bent per atsiminimus vėlei brovėsi į jo gyvenimą,— numetė žemėn glėbyje laikytas malkas, atsisėdo ant jų ir rimtu tonu pareikalavo viską aiškiai iškloti.
— Jau daug sykių,— prabilo Fryda,— nuo pat pradžių, šeimininkė skatino mane tavim suabejoti, ji nesakė, kad tu meluojąs, priešingai, tvirtino, kad tu esąs atviras kaip kūdikis, tačiau, girdi, tavo natūra taip skiriantis nuo mūsiškės, kad net ir tuomet, kai tu atvirai kalbąs, mes sunkiai tegalį prisiversti tavim patikėti; ir jeigu tik kokiai gerai bičiulei nepavyksią mūsų anksčiau išgelbėti, mes turėsią išmokti tavim patikėti, karčios patirties prispirti. Net ir jai, taip puikiai gebančiai permatyti žmones, mažne tas pats nutikę. Tačiau po paskutinio pašnekesio su tavim „Tilto“ užeigoje ji, girdi,— aš tik perpa- sakoju jos piktus žodžius,— perpratusi tavo pinkles, daugiau tu jos nebegalėsiąs suklaidinti, net ir stengdamasis nuslėpti savo ketinimus. Bet tu juk nieko neslepi, vis kartojo ji, o paskui dar pasakė: pasistenk kuria nors proga iš tikrųjų įsiklausyti, ką jis šneka, ne šiaip sau leisk jo žodžius pro ausis, ne, tikrai įsiklausyk. Atseit, ji pati taip dariusi ir apie mane šit ką patyrusi: prie manęs tu prisiplakęs — tą bjaurų žodį ji pati pasakė — tiktai todėl, kad aš tau atsitiktinai pasitaikiusi kelyje, kad aš pasirodžiusi tau ne visai bjauri ir kad tu labai klaidingai manęs, jog baro merginai iš anksto lemta būti kiekvieno nepatingėjusio ranką ištiesti užeigos svečio auka. Be to, tu, kaip šeimininkė sužinojo iš „Ponų smuklės“ šeimininko, kažkodėl norėjęs pernakvoti „Ponų smuklėje“, o tai, žinia, apskritai tik su mano padėjimu galėjai pasiekti. Visa tai jau būtų buvę tau pakankama dingstis tapti mano meilužiu tą vieną naktį; o kad iš to šis tas. daugiau išeitų, reikėjo ir dar kai ko, ir tas kai kas buvęs Klamas. Šeimininkė netvirtina žinanti, ko tu iš Klamo nori, ji tiktai tvirtina, kad tu, dar nė nepažindamas manęs, veržeisi pas Klamą lygiai taip pat smarkiai kaip ir vėliau. Skirtumas buvęs tik tas, kad anksčiau tu neturėjęs jokios vilties, o dabar tareisi drauge su manimi įgijęs patikimą priemonę, padėsiančią iš tikrųjų ir greitai prasibrauti pas Klamą ir netgi teikiančią tau pranašumo prieš jį. Kaip aš nusigandau — bet tai tebuvo akimirkos išgąstis, neturėjęs jokių gilesnių priežasčių,— kai tu šiandien vienąsyk pasakei, kad klaidžiojai čia kaip aklas, kol mane sutikai. Ko gero, tuos pačius žodžius ir šeimininkė kalbėjo; ji irgi sako, kad tu tik nuo to akimirksnio, kai susipažinai su manim, pradėjai ryžtingai žengti į tikslą. Girdi, taip atsitikę todėl, kad tu, laimėjęs mane, tareisi užkariavęs Klamo mylimąją ir šitaip įgijęs užstatą, kurį galima išpirkti tik už pačią didžiausią kainą. Dėl tos kainos pasiderėti su Klamu ir esąs tavo vienintelis siekis. Kadangi aš tau esanti niekas, o kaina — viskas, tu pasiryžęs dėl manęs daryti visokių nuolaidų, o dėl •kainos laikytis iki paskutiniosios. Todėl tau visai nė motais, kad aš netenku vietos „Ponų smuklėje“, nė motais, kad turiu palikti ir Tilto užeigą, nė motais, kad turėsiu dirbti sunkų mokyklos sargės darbą. Tu neberodai man meilės, net neberandi man laiko, palieki mane parankiniams, pavydas tau visai nepažįstamas jausmas, mano vienintelė vertė tavo akyse tėra ta, kad aš buvau Klamo mylimoji, per savo nenusimanymą tu stengiesi neleisti man Klamo pamiršti, kad aš galų gale, atėjus lemiamam momentui, ne per daug priešinčiau- si; vis dėlto tu lygia greta kovoji ir su šeimininke, kuri, tavo nuomone, vienintelė galėtų mane nuo tavęs atplėšti; todėl tu taip nesutaikomai su ja vaidijaisi, idant būtum priverstas palikti drauge su manim „Tilto“ užeigą; kad aš, kiek tik tas nuo manęs priklauso, visokiomis aplinkybėmis esu tavo nuosavybė,— dėl to neabejoji. Pokalbį su Kla- mu tu vaizduojies kaip sandėrį: prekė už prekę. Esi apgalvojęs visas galimybes; tuo atveju, jei gausi prašomą kainą, mielai viską padarysi; jei Klamas manęs panorės, atiduosi mane jam; jeigu jis panorės, kad liktum su manim,— liksi; jeigu panorės, kad mane atstumtum,— atstumsi; tačiau tu sutinki ir komediją vaidinti; jeigu tik bus naudinga, tu apsimetinėsi mylįs mane, mėginsi įveikti jo abejingumą, pabrėždamas savo niekingumą ir rodydamas, kokia jam gėda turėti tik tokį įpėdinį, arba perpasakodamas jam tikrai iš manęs girdėtus meilės jo asmeniui prisipažinimus ir prašydamas jį vėlei mane pasiimti, tiesa, už geidžiamą kainą; o jeigu niekas daugiau nepadės, tu imsi tiesiog prašyti išmaldos K. šeimos vardu. Bet paskui, šitaip užbaigė šeimininkė, kai tu pamatysi, kad visi tavo apskaičiavimai klaidingi, visos viltys tuščios, kad tu neteisingai vaizdavaisi Klamą ir jo santykius su manim, tada prasidės man pragaras, nes tada aš jau iš tikrųjų būsiu vienintelė tavo nuosavybė, kuria tu galėsi kliautis; bet drauge ir nuosavybė, kuri pasirodys esanti bevertė ir su kuria tu atitinkamai ir elgsiesi, nes tave su manim sieja vien savininko jausmas.
K. klausėsi įsitempęs, sučiaupęs lūpas, malkos po juo pradėjo raičiotis, jis kone nučiuožė ant grindų, bet visai nekreipė į tai dėmesio; tik dabar jis atsistojo, atsisėdo ant pakylos, paėmė Frydos ranką, kurią ta vangiai pamėgino ištraukti, ir tarė:
— Klausiausi tavo pasakojimo ir ne visąlaik įstengiau atskirti, kur tavo, o kur šeimininkės nuomonė.
— Tai buvo tik šeimininkės nuomonė,— atsakė Fryda.— Aš viską išklausiau, nes be galo gerbiu šeimininkę; tačiau tai buvo pirmas kartas mano gyvenime, kai aš visiškai atmečiau jos nuomonę. Taip apgailėtina atrodė man tai, ką ji kalbėjo, taip nepanašu į mudviejų santykių supratimą. Man jau veikiau regėjosi, kad jos kai-

bos— tiesos priešingybė. Prisiminiau aną nykų rytą mudviejų pirmosios nakties, kaip tu klūpojai greta manęs tokiomis akimis, lyg viskas būtų žuvę. Ir kaip paskui iš tikrųjų viskas taip klostėsi, kad aš, nors ir kaip stengiausi, tau ne padėjau, o tik kliudžiau. Per mane šeimininkė tapo tavo priešė, galinga priešė, kurios galybę tu vis dar nepakankamai vertini; aš užkroviau tau tiek rūpesčių, o tu turėjai grumtis dėl manęs už šitą tarnybą, nuolaidžiauti bendruomenės seniūnui, nusilenkti mokytojui, kęsti parankinius, o kas blogiausiai dėl manęs tu, ko gero, prasižengei Klamui. Juk tavo dabartinis nepaliaujamas troškimas patekti pas Klamą buvo tik bejėgiškas siekimas kaip nors jį apmaldyti. Ir aš sakiau sau, kad šeimininkė, visa tai žinanti, be abejo, kur kas geriau už mane, savo pakuždomis tik mėgina apsaugoti mane nuo pernelyg baisios savigraužos. Geranoriškas, bet visai nereikalingas vargas. Mano meilė būtų padėjusi man viską įveikti, ji būtų galų gale ir tave nunešus pirmyn, jeigu ne čia, kaime, tai kur nors kitur; juk ji jau įrodė savąją galią, išgelbėjo tave nuo Barnabo šeimynos.
— Tokiomis mintimis tu anuomet atrėmei šeimininkės kalbas,— tarė K.— Ir kas gi nuo to laiko pasikeitė?
— Nežinau,— atsakė Fryda, žvelgdama į jos pirštus spaudžian- čią K. ranką,— gal ir niekas nepasikeitė; kai tu taip arti mapęs ir taip ramiai klausi, aš tikiu, kad niekas nepasikeitė. Tačiau iš tikrųjų,— ištraukusi pirštus iš K. rankos, ji dabar tiesi sėdėjo prieš jį ir verkė, nemėgindama užsidengti veido; atvirai rodė jam tą ašaromis paplūdusį veidą, tarytum būtų ne dėl savęs verkusi, taigi ir neturėjusi ko slėpti, tarytum būtų verkusi dėl K. išdavystės ir jis būtų privalėjęs kęsti tą sielvartingą reginį,— tačiau iš tikrųjų viskas pasikeitė, kai aš išgirdau tave kalbantis su berniuku. Kaip nekaltai tu pradėjai klausinėti apie namus, apie šį, apie tą; jaučiausi taip, lyg tu, prieraišus, atlapaširdis, ką tik būtum įžengęs „Ponų smuklės“ salėn ir taip vaikiškai uoliai mėginęs sugauti mano žvilgsnį. Tai, ką regėjau, nė trupučio nesiskyrė nuo ano karto, ir aš troškau tik to, kad šeimininkė būtų čia ir girdėtų tavo žodžius; sakiau sau, tegu tik ji pamėgintų ir tada dar laikytis savo nuomonės. Bet paskui, staiga, nė pati nesuprantu, kaip viskas nutiko, aš pastebėjau, su kokiais ketinimais tu kalbiesi su berniuku. Užuojautos kupinais žodžiais tu pelnei nelengvai pelnomą jo pasitikėjimą, kad paskui jau nekliudomas galėtum žengti į savąjį tikslą, kuris man darėsi vis aiškesnis. Tas tikslas buvo moteriškė. Tavo neva nerimastingose kalbose apie ją suskambo visai neslepiamas rūpinimasis vien savo reikalais. Tu apgaudinėjai tą moterį dar jos nė nelaimėjęs. Ne tik mano praeitis, bet ir ateitis bylojo tavo žodžiais; jaučiausi taip, lyg šeimininkė sėdėtų šalia ir viską man aiškintų, o aš visomis išgalėmis mėginčiau nuginti šalin jos šnekas, bet aiškiai matyčiau, kokios beviltiškos tokios pastangos, o juk tu, tiesą sakant, jau ir visai ne mane apgaudinėjai,— aš jau nė apgaudinėjama nebuvau,— bet svetimą moterį. O kai aš paskui dar, sukaupusi jėgas, paklausiau Hansą, kuo jis nori būti, ir jis pasakė norįs būti kaip tu, taigi pasirodė jau visiškai tau priklausąs,— argi taip jau labai skyrėsi jis, doras berniukas, dabar štai čia suvedžiotas, nuo manęs aną kartą smuklėje?
— Viskas,— tarė K., jau apsipratęs su priekaištais ir susitvar- dęs,— viskas, ką tu kalbi, tam tikra prasme yra teisybė; tie žodžiai nėra neteisingi, jie tik priešiški. Tai šeimininkės, mano priešės, mintys, net jeigu tu ir manai, kad jos tavo; tai man šiokia tokia paguoda. Tačiau jos pamokomos, daug ko galima iš šeimininkės pasimokyti. Man pačiam ji to nekalbėjo, nors šiaip manęs negailėjo; matyt, ji bus tau patikėjusi šitą ginklą, vildamasi, kad tu juo pasinaudosi man itin sunkią arba lemtingą valandą. Tegu aš tave išnaudoju, bet ir ji tave panašiai išnaudoja. Bet dabar pagalvok, Fryda: net jei viskas būtų visiškai taip, kaip sako šeimininkė, labai blogai tatai būtų tik vienu atveju, būtent, jei tu manęs nemylėtum. Tada, tik tada tikrai būtų taip, kad aš apskaičiavimais ir klasta laimėjau tave, tikėdamasis pasipelnyti iš tos savasties. Tuomet gal mano užplanuota buvo net ir tai, kad aš anąsyk, geisdamas sužadinti tavo užuojautą, pasirodžiau tau įsikibęs į Olgos parankę, ir šeimininkė tiktai pamiršo tą aplinkybę įtraukti į mano kalčių apyskaitą. Bet jeigu čia ne tas blogiausias atvejis ir ne gudrus plėšrūnas tave tąsyk pasiglemžė, o tu žengei manęs pasitikti, kaip ir aš tavęs, ir mudu, abu viską pamiršę, atradom kits kitą, tai sakyk, Fryda, kaipgi yra tuomet? Tuomet aš vis dėlto ginu lygiai ir savo, ir tavo reikalą; čia nėra skirtumo, ir įžvelgti jį gali tik priešė. Taip galima pasakyti apie visus dalykus, taip pat ir apie Hansą. Beje, kalbėdama apie pašnekesį su Hansu, dėl savo jautrumo tu labai jau viską perdedi, juk jeigu Hanso ir mano ketinimai ne visiškai sutampa, tai šis nesutapimas nėra toks didelis, kad mūsų ketinimai būtų priešingi, be to, Hansui mudviejų nesutarimas neliko paslaptis, jeigu tu kitaip manai, tai, matyt, labai klysti ir pernelyg menkai tevertini šitą atsargų žmogutį, ir net jeigu jam viskas būtų likę paslaptis, aš vis dėlto viliuosi, kad iš to niekam nebus skriaudos.

— Taip sunku susigaudyti, K.,— atsidusdama tarė Fryda.— Be abejo, aš visai tavęs neįtarinėjau, ir jeigu man kokios panašios mintys persidavė iš šeimininkės, tai aš jomis su džiaugsmu nusikratysiu ir ant kelių parpuolus prašysiu tave atleidimo, kaip, tiesą sakant, visąlaik ir darau, nors ir kalbu tokius piktus dalykus. Tačiau juk tiesa, kad tu daug ką slepi nuo manęs; išeini ir pareini, o ,aš nežinau, nei kur, nei iš kur. Andai, Hansui pasibeldus, tu net sušukai „Barnabai“. Kad nors kartą būtum kada pašaukęs mane su tokia meile, su kokia andai dėl man nesuprantamų priežasčių surikai šį nekenčiamą vardą. Jeigu tu manim nepasitiki, kaipgi man nekils įtarimo? Juk tuomet aš esu visiškai palikta šeimininkės įtakai, o tu, rodosi, savo elgesiu tik patvirtini jos žodžius. Ne visais atžvilgiais, nesakau, kad tu visais atžvilgiais jos žodžius patvirtini; argi tu vis dėlto neišvijai dėl manęs parankinių? Ak, kad bent žinotum, kaip godžiai aš ieškau sau palankių trupinėlių visuose tavo žygiuose ir kalbose, net jeigu jos man tikra kančia.
— Visų pirma, Fryda,— tarė K.,— aš juk nuo tavęs ničnieko neslepiu. Kaip nekenčia manęs šeimininkė, kaip ji stengiasi tave nuo manęs atplėšti, kokiais niekšingais būdais ji tatai daro ir kaip tu jai pasiduodi, Fryda, kaip tu jai pasiduodi! Nagi pasakyk man, ką aš nuo tavęs slepiu? Tu žinai, kad aš noriu patekti pas Klamį, žinai, kad tu man čia negali padėti ir kad aš, vadinasi, turiu to siekti vien savomis jėgomis, ir matai, kad man tai iki šiol dar nepavyko. Negi turėčiau antrąsyk žemintis, pasakodamas apie tuščius mėginimus, kurie jau tikrovėje mane pakankamai žemina? Nejaugi turėčiau girtis, kad, stirdamas prie Klamo rogių durelių, veltui pralaukiau visą ilgą popietę? Laimingas, kad daugiau man nebereikia galvoti apie tokius dalykus, aš skubu pas tave, o čia jie štai vėlei grėsmingai mane pasitinka, bylodami tavo lūpomis. O Barnabas? Žinoma, aš jo laukiu. Jis—Klamo pasiuntinys; ne aš jį toms pareigoms paskyriau.
— Ir vėl Barnabas! — sušuko Fryda.— Negaliu patikėti, kad jis — geras pasiuntinys.
— Gal ir tavo teisybė,— tarė K.,— tačiau jis — vienintelis pasiuntinys, atsiųstas pas mane.
— Juo blogiau,— tarė Fryda,— juo labiau turėtum jo saugotis.
— Iki šiol jis man, deja, nedavė tokios dingsties,— šypsodamasis atsakė K.— Jis ateina retai, o jo atnešami pranešimai yra bereikšmiai; jie vertingi tik tuo, kad ateina tiesiai iš Klamo.
— Bet tu tik pažiūrėk,— tarė Fryda,— tavo tikslas jau net ir

nebe Klamas, ko gero, tai ir kelia man didžiausią nerimą. Blogai buvo, kad tu visąlaik, palikdamas nuošaly mane, vis veržeisi pas Klamą, bet dar daug blogiau, kad dabar tu, regis, jau nustojai galvoti apie Klamą; šito net ir šeimininkė neįstengė numatyti. Pasak šeimininkės, mano laimė, abejotina ir vis dėlto labai tikra laimė, kad galas ateisiąs tą dieną, kai tu, girdi, galutinai suprasiąs, kad su Klamu siejamos tavo viltys buvo bergždžios. O dabar šit tu nė nebelauki tos dienos; staiga ateina vaikiukas, ir tu pradedi taip grumtis su juo dėl jo motinos, lyg tau tai būtų gyvybės ir mirties klausimas.
— Tu teisingai perpratai mano pašnekesį su Hansu,— tarė K.— Taip iš tikrųjų buvo. Bet negi visas tavo ankstesnis gyvenimas tau jau taip nugrimzdęs į praeitį (žinoma, išskyrus šeimininkę, kuri nesiduoda praeitin nustumiama), kad nebeatmeni, kaip reikia grumtis, norint prasimušti į priekį, ypač, jeigu ateini iš pačių apačių? Kaip turi naudotis viskuo, kas tik teikia bent šiokią tokią viltį? O šita moteris atėjusi iš pilies, ji pati man taip sakė, kai buvau pirmąją dieną užklydęs pas Lazemaną. Kas gi gali būti paprasčiau kaip prašyti ją patarimo, gal net pagalbos; jeigu šeimininkė kuo tiksliausiai žino visas kliūtis, neleidžiančias pasiekti Klamo, tai galbūt šita moteris žino kelią, juk pati juo iš pilies nusileido.
— Kelią pas Klamą? — paklausė Fryda.
— Pas Klamą, žinoma, kurgi daugiau,— tarė K.
Paskui jis pašoko:
— Bet dabar jau pats laikas parnešti pusryčius.
Primygtinai, kur kas smarkiau, negu būtų buvę galima tai pateisinti, Fryda ėmė prašyti, kad K. pasiliktų, tarytum tik pasilikdamas jis būtų patvirtinęs jai pasakytus paguodos žodžius. Tačiau K. priminė jai mokytoją, parodė į duris, kurios kiekvieną akimirką galėjo su perkūnišku trenksmu atšokti, pažadėjo jai, be to, tuojau sugrįžti, girdi, tegu ji nė nekurianti krosnies, jis pats viskuo pasirūpinsiąs. Galų gale Fryda tylomis nusileido. Brisdamas lauke per pusnis,— jau seniai kelias būtų turėjęs būti nukastas, net keista, kaip lėtai darbas stūmėsi į priekį,— K. pamatė, kad vienas parankinis, mirtinai nuvargęs, tebekybo įsikibęs tvoros. Tik vienas, o kurgi antrasis? Vadinasi, K. pavyko palaužti bent vieno ištvermę? Tiesa, šitas budėjo vis taip pat uoliai; tai buvo matyti iš to, kad parankinis, išvydęs K. ir atkutęs, iškart dar smarkiau pašėlo tiesti rankas ir ilgesingai vartyti akis.
— Pavyzdinga ištvermė,— tarė sau K. ir čia pat, beje, pridūrė: — Juk taip galima patvory ir sušalti.

Tačiau nieko nepasakė, tiktai pagrūmojo parankiniui kumščiu, kad tam nekiltų nė minties prisiartinti; parankinis netgi pasislinko dar geroką žingsnį toliau. Fryda kaip tik atidarė langą, kad klasė, kaip buvo sutarta su K., išsivėdintų prieš kūrenimą. Parankinis išsyk paleido K. iš akių ir, neatsispirdamas pagundai, nuslinko prie lango. Frydos veidas sutriko iš prielankumo parankiniui, ji bejėgiškai maldaudama pažvelgė į K., iškišo ranką viršuje pro langą ir pamojavo,— nebuvo net aišku, ar ji gena parankinį šalin, ar Sveikina jį,— o tas, nė kiek šito mosto nesutrikdytas, vis artinosi. Tada Fryda skubiai užvėrė išorinį langą, tačiau pasiliko prie jo stovėti, uždėjusi ranką ant rankenos, pakreipusi galvą į šalį, išplėstomis akimis, su veide sustingusia šypsena. Ar ji žinojo, kad šitaip veikiau suvilios nei atbaidys parankinį? Tačiau K. nebesižvalgė atgal, nusprendęs verčiau kiek galės pasiskubinti ir greitai sugrįžti.

Pagaliau — buvo jau sutemę, vėlyva popietė — K. nukasė sodo taką, suvertė sniegą aukštyn ir suplūkė abipus tako, šitaip užbaigdamas dienos darbus. Stovėjo prie sodo vartų vienas, aplinkui nieko nesimatė. Parankinį jis jau prieš kelias valandas išginė, vijosi geroką galą; paskui parankinis pasislėpė kažkur tarp daržų ir pašiūrių, niekur nebegalėjai jo rasti, ir jau po to nebegrįžo. Fryda buvo namie, ji arba jau skalbė, arba dar tebemaudė Gizos katę; mat Giza parodė Frydai didžiulį pasitikėjimą, pavesdama jai šį, tiesa, nemalonų ir nederamą darbą, kurio imtis K. tikrai būtų neleidęs Frydai, jeigu po įvairių tarnybinio aplaidumo atvejų nebūtų buvę didžiai patartina nepraleisti nė vienos progos pelnyti Gizos prielankumą. Giza maloningai žiūrėjo, kaip K. atnešė iš palėpės mažą vaikų vonelę, kaip buvo šildomas vanduo ir kaip, galų gale, katė buvo atsargiai keliama vonelėn. Paskui Giza paliko katę net vienai Frydai, nes atėjo Švar- ceris, K. pažįstamas nuo pirmojo vakaro; šis pasisveikino su K., iš dalies sumišęs dėl to, kas nutiko aną vakarą, iš dalies su nepaprasta panieka, kurią derėjo rodyti mokyklos sargui; paskui Švarceris su Giza išėjo į antrąją klasę. Ten juodu ir dabar tebebuvo. Kaip K. buvo papasakota „Tilto“ užeigoje, Švarceris, vis dėlto iš tikrųjų kašteliono sūnus, įsimylėjęs Gizą, jau seniai gyveno kaime, ir naudodamasis savo

ryšiais pasiekė, kad bendruomenė paskirtų jj mokytojo padėjėju, tačiau, eidamas šias pareigas, tiktai sėdėdavo mažne per visas Gizos pamokas arba suole tarp mokinių, arba, daug mieliau, ant pakylos, Gižai prie kojų. Tai jau visai niekam nebekliuvo, mokiniai buvo su tuo seniai apsipratę, galbūt net juo lengviau todėl, kad Švarceris vaikų nemėgo ir nesuprato, bemaž nesišnekėjo su jais, pavaduodavo Gizą tik per gimnastikos pamokas, o šiaipjau buvo patenkintas, kad gyvena Gizos artumoje, jos kvėpuojamame ore, jos šilumoje. Didžiausias malonumas jam buvo sėdėti šalia Gizos ir taisyti mokinių sąsiuvinius. Ir šiandien juodu buvo tuo užsiėmę, Švarceris atsinešė didelę sąsiuvinių šūsnį, mat mokytojas visuomet jiedviem ir savuosius duodavo, ir K., kol dar buvo šviesu, matė, kaip juodu, suglaudę galvas, nė nekrusteldami darbuojasi palangėje prie mažo staliuko, ant kurio tep- leveno dvi žvakės. Juodu jungė rimta, nekalbi meilė; toną čia davė kaip tik Giza, kurios nepaslanki esybė kartais, tiesa, įsišėlusi peržengdavo visas ribas, nors kitu laiku niekaip nebūtų pakentusi panašaus kito jausmų protrūkio; tad ir guvusis Švarceris turėjo nusileisti, turėjo iš lėto vaikščioti, iš lėto kalbėti, dažnai tylėti; tačiau buvo matyti, kad paprasta tyli Gizos artuma jam buvo gausus atlygis už viską. O Giza, ko gero, visai jo nė nemylėjo; šiaip ar taip, jos apskritos, pilkos, tiesiog niekad nemirksinčios akys, kurių, atrodė, tik lėliukės tesigrę- žiojo, nedavė atsako į tokius klausimus; matėsi tik tiek, kad ji Švar- cerį nesipriešindama pakenčia, tačiau ji tikrai nemokėjo įvertinti, kokia garbė būti mylimai kašteliono sūnaus, vis taip pat ramiai nešdavo savo tuklų, putnų liemenį, nekreipdama dėmesio į tai, ar Švarceris lydi ją akimis, ar ne. Tuo tarpu Švarceris nuolatos dėl jos aukojosi, gyvendamas kaime; tėvo pasiuntinius, atėjusius jo atgalios vestis, jis aprėkdavo su tokiu pasipiktinimu, lyg jų sužadintas trumpas prisiminimas apie pilį ir sūnaus pareigą reikštų skaudų, nebeatitaisomą jo laimės sutrikdymą. Ir vis dėlto jis, tiesą sakant, turėjo marias laisvo laiko, nes Giza rodydavosi jam dažniausiai vien per pamokas arba sąsiuvinių taisymo metu, ir ne iš kokio išskaičiavimo, o todėl, kad visų labiausiai mėgo gyventi patogiai, taigi ir būti viena, ir turbūt laimingiausia jausdavosi, kai galėdavo namie niekieno nekliudoma išsitiesti ant kanapos su kate šalimais, kuri jai netrukdė, nes mažne nebeįstengė pasikrutinti. Tad Švarceris didžiąją dienos dalį slampinėdavo dykas, bet ir tas jam patiko, nes vis atsirasdavo progų, kuriomis jis dažnai ir pasinaudodavo, užsukti Liūtų skersgatvin, kur Giza gyveno, užkopti ligi jos kambarėlio palėpėje, pasiklausyti prie

amžinai užrakintų durų, o paskui kuo skubiausiai nueiti šalin, įsitikinus, kad kambaryje tebeviešpatauja vienui viena, daugiau negu visiška, tiesiog nesuvokiama tyla. Tiesa, šitokio gyvenimo būdo padariniai ir jam vis dėlto kartais reikšdavosi, tik, beje, ne Gizos akivaizdoje: kartais akimirką juokingai prasiverždavo vėlei nubudusi valdininko puikybė, beje, smarkokai nederanti kaip tik jo dabartinei padėčiai; žinia, viskas dažniausiai baigdavosi ne itin gerai, kaip jau ir pats K. buvo patyręs.
Keista buvo tik tai, kad apie Švarcerį, bent jau „Tilto“ užeigoje, vis dėlto buvo kalbama su šiokia tokia pagarba, net jeigu aptariami būdavo veikiau ne pagarbos verti, o juokingi dalykai; ir Gižai ši pagarba buvo reiškiama. Tačiau Švarceris klydo manydamas esąs, kaip mokytojo padėjėjas, kur kas pranašesnis už K., to pranašumo išvis nebuvo; mokyklos sargas pedagogams, juo labiau tokiems mokytojams kaip Švarceris, yra labai svarbus asmuo, kurio nevalia be baimės niekinti ir kuriam už rodomą panieką, jeigu jau luomo sumetimais negalima jos atsisakyti, privalu deramai atsilyginti, kad ji būtų pakeliama. K. nusprendė progai pasitaikius apie tai pagalvoti, be to, dar nuo ano pirmojo vakaro Švarceris buvo jam skolingas, ir ta skola nepasidarė mažesnė, kai artimiausios dienos parodė, jog Švarceris, tiesą sakant, teisingai elgėsi taip jį sutikdamas. Mat reikėjo atsiminti, kad toks sutikimas tam tikra linkme pasuko visus vėlesnius įvykius. Per Švarcerį jau pačią pirmąją valandą visas žinybų dėmesys visai neprotingai buvo atkreiptas į K., kai jis, dar visai svetimas kaime, neturėdamas nė vieno pažįstamo, jokios priebėgos, nusikamavęs po žygio, visai be jėgų gulėdamas ant šiaudų čiužinio, negalėjo pasipriešinti jokiam žinybų žingsniui. Bent viena naktim vėliau viskas būtų galėję susiklostyti kitaip, ramiai, pusiau slapčiomis; šiaip ar taip, niekas ir nieko apie jį nebūtų žinojęs, niekam nebūtų kilęs įtarimas, bent jau niekas nebūtų dvejojęs, ar galima jį, klajūną, įsileisti pas save vienai dienai; žmonės būtų pamatę, kad jis sumanus ir patikimas, ta žinia būtų pasklidus tarp kaimynų, ko gero, jis netrukus kur nors būtų buvęs priimtas už berną ir gavęs prieglobstį. Žinia, pro žinybų akis tai nebūtų prasprūdę. Bet buvo didelis skirtumas: juk vienas dalykas, kai dėl jo vidurnaktį buvo iš miegų prižadinta centrinė kanceliarija ar dar kas kitas, atsiliepęs telefonu, kai pareikalauta, neva nuolankiai, tačiau įkyriai ir nepermaldaujamai, ir dar kalno viršūnėje greičiausiai nevertinamo Švarcerio akimirksniu duoti atsakymą, ir visai kas kita, jei K. vietoj viso to būtų rytojaus dieną priėmimo valandomis pasibeldęs

pas bendruomenės seniūną ir, kaip pridera, prisistatęs kaip prašalaitis klajūnas, jau turįs nakvynę pas kurį nors bendruomenės narį, o rytoj veikiausiai trauksiąs sau toliau; nebent,'girdi, nutiksiąs visai neįtikimas dalykas — jis gausiąs čia darbą, žinoma, tik kelioms dienoms, nes ilgiau pasilikti nieku gyvu neketinąs. Taip ar panašiai viskas būtų klostęsi be Švarcerio. Žinybos ir toliau būtų nagrinėjusios tą reikalą, tačiau ramiai, nepažeisdamos subordinacijos, nekliudomos veikiausiai itin nekenčiamo vienos pusės nekantravimo. O dabar juk K. buvo dėl to visko nekaltas, kaltė teko Švarceriui, bet Švarceris buvo kašteliono sūnus ir, iš paviršiaus žiūrint, pasielgė teisingai, taigi atsakyti turėjo tiktai K. Ir kokia juokinga visos tos istorijos priežastis? Ogi, ko gero, prasta Gizos nuotaika ir nemaloningumas tą dieną: Švarceris, negalėdamas užmigti, trainiojosi naktį po kaimą, kol, užtikęs K., gavo progą atsigriebti už savo kančias. Tiesa, žvelgiant iš antros pusės, buvo galima pasakyti, kad K. toks Švarcerio elgesys davė daug naudos. Tik šitaip pasidarė įmanoma tai, ko K. vienas niekados nebūtų pasiekęs, ko jis niekad nebūtų nė drįsęs siekti ir ką žinybos, savo ruožtu, vargu bau kada būtų leidusios,— taigi kad jis nuo pat pradžių, be užuolankų, atvirai, akis į akį stotų prieš žinybas, kiek tas apskritai buvo įmanoma. Tačiau tai buvo meškos paslauga, ji, tiesa, išvadavo K. nuo daugybės melo ir slapukavimo, tačiau padarė jį ir mažne beginklį, šiaip ar taip, jis prarado grumtynėse pranašumą ir dėl to jį būtų galėjusi net neviltis suimti, jeigu jis nebūtų turėjęs pats sau pasakyti, kad žinybų ir jo jėgų skirtumas toks siaubingai didelis, jog to skirtumo jo naudai nebūtų iš esmės galėję sumenkinti nė visi jo turimi melo ir klastos ištekliai. Tačiau šita mintimi K. tik pats save guodė, Švarceris jam vis tiek buvo skolingas, jeigu jis anąsyk K. pakenkė, tai ateity galbūt galės pagelbėti, K. ir toliau reikės pagalbos, žengiant net ir smulkiausius žingsnius, kuriant net pačias pirmąsias išankstines prielaidas, šit juk ir Barnabas, rodėsi, bus vėlei jį apvylęs.
Dėl Frydos K. visą dieną delsė, nėjo pasiteirauti į Barnabo namus; kad nereikėtų jo priimti Frydos akivaizdoje, K. dabar plušėjo lauke ir po darbo dar čia pasiliko, lūkuriuodamas Barnabo, tačiau Barnabas neatėjo. Dabar jau nieko daugiau neliko kaip nueiti pas seseris, tik trumpai valandžiukei, tik iš tarpdurio pasiteiraus ir netrukus sugrįš mokyklon. Taigi įbedė lopetą į pusnį ir skubiai leidosi į kelią. Be kvapo pasiekė Barnabo namus, trumpai pabilsnojęs trūktelėjo duris ir, visai nežiūrėdamas, kas dedasi viduje, paklausė:
— Ar Barnabas vis dar negrįžęs?

Tik dabar jis pastebėjo, kad Olgos kambaryje nėra, kad abu tėvai vėlei sėdi prie tolimo stalo ir snūduriuoja, dar nesusigaudydami, kas vyksta prie durų ir tik iš lėto sukdami galvas ton pusėn, ir kad pagaliau Amalija, gulėjusi ant suolo prie krosnies po apklotais, K. pasirodžius, išgąstingai kilstelėjo ir, mėgindama susigaudyti, prisidėjo prie kaktos ranką. Jeigu Olga būtų buvusi kambaryje, ji būtų išsyk atsakiusi ir K. būtų galėjęs eiti atgal, o dabar jis turėjo bent žengti kelis žingsnius prie Amalijos, paduoti jai ranką, kurią ji tylėdama spustelėjo, ir paprašyti paraginti iš snaudulio pakirdusius tėvus nesileisti j jokius žygius; Amalija keliais žodžiais tą ir padarė. K. sužinojo, kad Olga kieme skaldo malkas, kad Amalija iš nuovargio — ji nenurodė priežasties — neseniai turėjusi prigulti ir kad Barnabas, tiesa, dar neparėjęs, bet turįs labai greit pareiti, nes pilyje jis niekados nepasiliekąs nakvoti. K. padėkojo už žinias, dabar jau galėjo eiti savo keliais, tačiau Amalija paklausė, ar jis nenorįs dar palūkėti Olgos; bet jis, deja, nebeturėjo laiko. Tuomet Amalija paklausė K., ar jis šiandien jau kalbėjęsis su Olga; K. nustebęs atsakė neigiamai ir paklausė, ar Olga norinti jam pasakyti ką nors ypatinga. Amalija, lyg truputėlį pyktelėjusi, nusiviepė, tylomis linktelėjo K. — tai buvo aiškus atsisveikinimas — ir vėl atsilošė į patalą. Gulėdama nužvelgė jį taip, lyg stebėtųsi, kad jis dar čia. Jos žvilgsnis buvo šaltas, skaidrus, kaip visada nejudrus; jis ne tiesiai krypo į tai, į ką Amalija žiūrėjo, bet slydo — tai šiek tiek dirgino — truputėlį, vos pastebimai, tačiau neabejotinai pro šalį, atrodė, kad tai ne dėl silpnumo, ne dėl sumišimo, ne dėl neatvirumo, o dėl nuolatinio, visus kitus jausmus pranokstančio vienatvės troškimo, kuris gal net jai pačiai tik šitaip darėsi suvokiamas. K. lyg ir prisiminė, kad jau pirmąjį vakarą atkreipė dėmesį į tą žvilgsnį, netgi kad greičiausiai dėl to žvilgsnio ši šeima iškart padarė jam apskritai šlykštų įspūdį, nors Amalijos žvilgsnis pats savaime ir nebuvo šlykštus, tik išdidus ir nuoširdžiai uždaras.
— Tu visada tokia liūdna, Amalija,— tarė K.,— ar turi kokią graužatį? Negali pasakyti? Tokios kaimo merginos kaip tu dar niekados nesu matęs. Tik šiandien, tik dabar tatai man, tiesą sakant, toptelėjo. Ar tu iš šito kaimo? Čia gimusi?
Amalija atsakė teigiamai, lyg K. būtų jai davęs tik paskutinį klausimą, o paskui tarė:
— Vadinasi, vis dėlto palauksi Olgos?
— Nesuprantu, kodėl tu visą laiką klausi to paties,— pasakė K.— Aš negaliu ilgiau čia būti, namie manęs laukia sužadėtinė.

Amalija pasikėlė ant alkūnės, apie sužadėtinę ji nieko nežinojo. K. paminėjo vardą. Amalijai jis buvo negirdėtas. Ji paklausė, ar Olga žinanti apie sužadėtuves; K. atsakė manąs, kad žinanti, juk Olga mačiusi jį su Fryda, be to, kaime tokios naujienos greit sklindančios. Tačiau Amalija užtikrino jį, kad Olga nežinanti ir kad ši žinia padarytų Olgą labai nelaimingą, nes ji, regis, mylinti K. Atvirai apie tai Olga nekalbėjusi, nes esanti labai uždara, bet meilė juk nejučiomis atsiskleidžianti. K. pareiškė esąs įsitikinęs, kad Amalija klysta. Amalija šyptelėjo, ir šitas šypsnys, nors ir liūdnas buvo, nušvietė niauriai susiraukusį veidą, prašnekino nebylumą, priartino svetimumą,— tai buvo paslapties išdavimas, atidavimas ligi šiol saugoto turto, kuris, tiesa, vėlei galėjo būti atsiimtas, bet jau nebe visiškai. Amalija pasakė tikrai neklystanti; ji net dar daugiau žinanti, žinanti, kad ir K. Olga kritusi į akį ir kad jo apsilankymai, dangstomi kažkokiais Barnabo pranešimais, iš tikrųjų skirti tik Olgai. Bet dabar, kai Amalija viską žinanti, jis galįs taip labai nesivaržyti ir dažniau ateiti. Tik tiek, girdi, ji norėjusi pasakyti. K. papurtė galvą ir priminė esąs susižadėjęs. Amalija, rodės, nelabai tesuko galvą dėl tų sužadėtuvių, svarbiausia jai buvo tiesioginis įspūdis, kurį darė K., stovįs prieš ją vis dėlto vienas; tad Amalija tik paklausė, kada gi jis susipažinęs su ana mergina, juk kaime viešįs vos kelias dienas. K. papasakojo apie vakarą „Ponų smuklėj“, o Amalija tik tarstelėjo, girdi, ji labai priešinusis, kad jis būtų vedamas „Ponų smuklėn“. Į liudininkes čia ji pasišaukė Olgą, kuri su glėbiu malkų kaip tik įžengė vidun, žvali ir įraudusi nuo šalto oro, guvi ir tvirta, lyg visai persimainiusi nuo darbo po įprasto sunkaus sėdinėjimo kambaryje. Olga numetė malkas žemėn, nesivaržydama pasisveikino su K. ir išsyk pasiteiravo apie Frydą. K. mestelėjo žvilgsnį Amalijos pusėn, tačiau ši, rodėsi, nemanė, kad josios žodžiai būtų paneigti. Truputėlį dėl to susierzinęs, K. ėmė nuodugniau, negu buvo pratęs, pasakoti apie Frydą, apsakė, kokiomis sudėtingomis sąlygomis Fryda mokykloje vis dėlto turi šiokį tokį namų ūkį ir per skubėjimą — juk norėjo tučtuojau eiti namo — taip užsimiršo, kad atsisveikindamas pakvietė seseris kada nors jį aplankyti. Tuojau pat jis, tiesa, nusigando ir užsikirto, o Amalija išsyk, neleisdama jam daugiau nė žodžio pratarti, pareiškė priimanti kvietimą; tada jau ir Olga turėjo pritarti ir pritarė seseriai. Tačiau K., visąlaik graužiamas minties, kad reikia skubiai atsisveikinti, ir nesmagiai jausdamasis dėl Amalijos žvilgsnio iš karto ir be jokių užuolankų prisipažino, kad kvietimas buvęs visai neapdairus, vien jo paties jausmo padiktuotas ir kad jis,

deja, negalįs jo dar sykį patvirtinti, nes tarp Frydos ir Barnabo namų tvyrąs smarkus, jam pačiam, tiesa, visai nesuprantamas priešiškumas.
— Tai ne priešiškumas,— tarė Amalija, stodamasi nuo suolo ir blokšdama atgal antklodę,— tai nėra toks didelis daiktas, ji tik seka aklai viešąją nuomonę. O dabar jau eik, eik pas savo sužadėtinę, juk matau, kaip skubinies. Ir nebijok, mes neateisim, aš jau ir pirma tik juokais, tik iš piktumo taip pasakiau. Užtai tu gali dažniau pas mus ateiti, tam turbūt niekas nekliudo, visada juk gali apsimesti susirūpinęs, kokių žinių parneš Barnabas. Palengvinsiu tau gyvenimą dar ir tuo, kad pasakysiu, jog Barnabas, net jeigu ir parneštų tau kokią žinią iš pilies, negali vėl keliauti iki mokyklos ir ją tau perduoti. Argi gali vargšas vaikinas tiek lakstyti, tarnyba baigia jį nukamuoti, turėsi pats ateiti pasiteirauti.
Tokios ilgos ir rišlios Amalijos kalbos K. dar nebuvo girdėjęs, ji ir nuskambėjo kitaip negu įprasti merginos žodžiai, joje pasigirdo lyg ir koks prakilnumas, kurį pajuto ne tik K., bet, matyt, ir Olga, tikra sesuo, pripratusi prie jos. Olga stovėjo truputėlį nuošaliau, susinėrusi rankas skreite, dabar ir vėl, kaip paprastai, prasižergusi, šiek tiek kumptelėjusi, jos akys buvo nukreiptos į Amaliją, o ši žvelgė tiktai į K.
— Klysti,— tarė K.,— labai klysti, jei manai, kadvaš tik dėduosi laukiąs Barnabo. Susitvarkyti visus savo reikalus su žinybomis yra didžiausias, tiesą sakant, net vienintelis mano troškimas. O Barnabas man čia turi padėti, į jį aš sudėjau dideles viltis. Sykį jis, tiesa, mane smarkiai nuvylė; tačiau tai buvo veikiau ne jo, o mano paties kaltė, viskas nutiko pirmųjų valandų sumaištyje, anuomet aš tariausi galįs viską pasiekti trumpučiu vakariniu pasivaikščiojimu, o paskui širdau ant Barnabo, kad neįmanomas dalykas pasirodė esąs neįmanomas. Tatai paveikė net mano nuomonę apie jūsų šeimyną, apie judvi. Bet jau viskas praėjo, dabar aš, man regis, geriau judvi suprantu, judvi net esat...— K. ėmė ieškoti tinkamo žodžio, neįstengė išsyk jo surasti ir pasitenkino pirmais pasitaikiusiais—... judvi esat gal net geresnės širdies už visus kaimo gyventojus, kuriuos ligi šiol pažįstu. Bet štai dabar, Amalija, tu ir vėlei trikdai mane, menkindama tegu ir ne pačią brolio tarnybą, tai bent jo svarbą man. Galbūt tu nenusimanai apie Barnabo reikalus, tuomet viskas gerai ir aš apie tai daugiau nešnekėsiu, bet galbūt tu apie tuos dalykus nusimanai,— o man veikiau taip atrodo,— tuomet jau blogai, nes tai reikštų, kad tavo brolis apgaudinėja mane.

— Nurimk,— tarė Amalija,— apie tuos dalykus aš nenusimanau, niekas negalėtų manęs priversti į juos gilintis, nors aš ir domiuosi tavim, nors dėl tavęs aš visgi šį tą padaryčiau, nes, kaip tu pats sakei, mes esam geros širdies. Tačiau brolio reikalai yra jo reikalai, apie juos aš nieko daugiau nežinau, tik tai, ką netyčiom čia vienur, čia kitur išgirstu. Tuo tarpu Olga viską tau gali išaiškinti, nes yra brolio patikėtinė.
Ir Amalija nuėjo sau, iš pradžių prie tėvų, su kuriais kažką pasišnibždėjo, o paskui — į virtuvę; nuo K. ji pasitraukė neatsisveikinusi, lyg žinodama, kad jis dar ilgai čia užtruks ir atsisveikinti nėra reikalo.

K. liko bestovįs šiek tiek nustebusia mina, Olga nusijuokė iš jo, nusivedė jį prie suolo priekrosnyje, ji atrodė iš tikrųjų laiminga, kad gali dabar viena čia su juo pasėdėti, tačiau ši laimė buvo tyki, pavydulys jos tikrai nė kiek netemdė. Ir kaip tik tai, kad nebuvo pavydulio, o sykiu nė jokio rūstumo, glostė K. širdį; smagu jam buvo žvelgti į tas žydras, ne viliojančias, ne valdingas, bet droviai ramias, droviai jo žvilgsnį atlaikančias akis. Atrodė, lyg Frydos ir šeimininkės perspėjimai būtų jį padarę ne jautresnį visiems tiems dalykams, o atidesnį, pastabesnį. Ir jis nusijuokė drauge su Olga, kai ši nusistebėjo, kodėl gi jis kaip tik Amaliją pavadinęs geros širdies mergina, Amalija esanti ir šiokia, ir tokia, bet geros širdies tai jau, tiesą sakant, nesanti. K. į tai pareiškė, girdi, tas jo pagyrimas, žinoma, buvęs skirtas jai, Olgai, tačiau Amalija esanti tokia valdinga, kad ne tik pati pasisavinanti viską, kas jos akivaizdoje kalbama, bet ir kitas žmogus viską jai savo valia priskiriąs.
— Teisybė,— surimtėjusi tarė Olga,— netgi tikresnė teisybė, nei tu manai. Amalija jaunesnė už mane, jaunesnė ir už Barnabą, bet kaip tik ji šeimoje viską lemia, ir kas gera, ir kas bloga; žinia, jos ir našta už visų didesnė — ir gero, ir blogo.
K. pareiškė, kad Olga perdedanti, juk Amalija ką tik sakiusi, kad ji, pavyzdžiui, brolio reikalais nesirūpinanti, o Olga viską žinanti.

— Kaip čia man paaiškinus? — tarė Olga.— Amalija nesirūpina nei Barnabu, nei manim; tiesą sakant, ji niekuo nesirūpina, tiktai tėvais, kuriuos žiūri dieną ir naktį, štai ir dabar ji vėlei pasiteiravo, ko jie norėtų, ir nuėjo virtuvėn jiems valgio taisyti, prisivertė atsikelti dėl jų, nors jau nuo pietų negaluoja ir visąlaik pragulėjo šičia, ant suolo. Tačiau nors ji mudviem nesirūpina, mudu esam nuo jos priklausomi, sakytumei ji būtų iš mūsų vyriausia, ir jeigu ji mudviem ką patartų mūsų reikalais, mudu jos tikrai paklausytume, tik ji taip nedaro, mudu jai svetimi. Juk tu gerai pažįsti žmones, atkeliavai iš svečių kraštų; juk ir tau ji atrodo itin protinga, ar ne?
— Man ji atrodo itin nelaiminga,— tarė K.,— bet jeigu judu taip ją gerbiate, kodėl gi Barnabas, pavyzdžiui, eina šitą pasiuntinio tarnybą, kuriai Amalija nepritaria, kurią ji gal net niekina?
— Jeigu Barnabas žinotų, ko dar kitko galėtų stvertis, jis tučtuojau mestų pasiuntinio tarnybą, neteikiančią jam visai jokio džiaugsmo.
— Argi jis neišmokęs batsiuvio amato? — paklausė K.
— Aišku, išmokęs,— tarė Olga,— jis priešokiais ir padeda Bruns- vikui, o panorėjęs turėtų darbo dieną ir naktį ir galėtų puikiausiai verstis.
— Apie tai aš ir kalbu,— tarė K.,— štai ir būtų pakaitalas pasiuntinio tarnybai.
— Pasiuntinio tarnybai? — nustebusi paklausė Olga.— Argi jis tos tarnybos dėl uždarbio ėmėsi?
— Gal ir taip,— tarė K.,— bet juk tu minėjai, kad ji neteikia jam džiaugsmo.
— Džiaugsmo ji neteikia jam, ir dėl įvairių priežasčių,— atsakė Olga,— tačiau tai vis dėlto tarnyba pilyje, šiaip ar taip, lyg ir kokia tarnyba pilyje, bent jau taip galima manyti.
— Ką? — tarė K.— Net ir tuo jūs abejojat?
— Na,— atsakė Olga,— abejoti mes, tiesą sakant, neabejojam; Barnabas vaikšto į kanceliarijas, kaip lygus šnekasi su patarnautojais, iš tolo pamato ir vieną kitą valdininką, jam patikimi palyginti svarbūs laiškai, net žodžiu perduotini pranešimai, juk tai jau nemažai, ir mes galim didžiuotis, kiek daug jis pasiekė tokiuose jaunuose metuose.
K. linktelėjo, dabar jis nebegalvojo, kad reikia grįžti namo.
— Barnabas ir savo livrėją turi? — paklausė jis.
— Ar švarkelį? — pasitikslino Olga.— Ne, švarkelį jam Amalija pasiuvo, kai jis dar nebuvo pasiuntinys. Tačiau tu palietei skaudžią

vietą. Barnabas jau seniai būtų turėjęs gauti ne livrėją, kurių pilyje niekas nedėvi, bet valdišką kostiumą, tas kostiumas jam buvo jau ir pažadėtas, tačiau tokie reikalai pilyje sprendžiami labai lėtai, ir blogiausia, kad niekados nežinia, ką tas lėtumas reiškia; jis gali reikšti, kad šis reikalas keliauja per žinybas, bet gali reikšti ir tai, kad kelias per žinybas dar nė neprasidėjęs, kad, sakysim, Barnabą vis dar nori pirma išmėginti, o galų gale — jis gali reikšti ir tai, kad kelias per žinybas jau pasibaigęs, kad pažadas dėl kokių nors priežasčių atšauktas ir Barnabas niekados negaus kostiumo. Nieko tiksliau apie tai neįmanoma sužinoti, o jei ir įmanoma, tai tik po ilgo laiko. Čia paplitęs galbūt ir tau žinomas posakis: žinybų sprendimai drovūs kaip jaunos panelės.
— Taikliai pastebėta,— tarė K., reagavęs į tą pasakojimą rimčiau nei Olga,— taikliai pastebėta, ko gero, tie sprendimai turi ir daugiau bendrų bruožų su jaunomis panelėmis.
— Galbūt,— tarė Olga.— Nors aš, tiesą sakant, nežinau, ką tu turi galvoje. Gal taip net pagirti nori. Bet dėl valdiško drabužio, tai jis kaip tik ir yra vienas iš Barnabo rūpesčių, o kadangi mudviejų rūpesčiai bendri, vadinasi, ir mano. Kodėl gi jis negauna valdiško drabužio, veltui klausiame mudu patys save. O juk šis reikalas nėra jau toks paprastas. Valdininkai, sakysim, atrodo, išvis neturi jokios uniformos; kiek mums čia žinoma ir kiek Barnabas papasakojo, valdininkai vilki visai paprastais, teisybė, gražiais drabužiais. Beje, juk tu matei Klamą. Na, Barnabas, žinoma, nėra valdininkas, nėra net žemiausios kategorijos valdininkas, į valdininkus Barnabas nė sapnuose nesitaiko. Tačiau ir aukštesnieji patarnautojai, kurių, tiesa, čia, kaime, apskritai neišvysi, kaip pasakoja Barnabas, uniformos neturi; išsyk galėtum pamanyti, kad tai šiokia tokia paguoda, bet ji apgaulinga; argi Barnabas koks aukštesnysis patarnautojas? Ne, šito, kad ir labai būtum Barnabui prielankus, apie jį niekaip nepasakysi, jis nėra aukštesnysis patarnautojas, jau tai, kad jis ateina į kaimą, netgi čia gyvena, yra tokią mintį nuneigiantis įrodymas, aukštesnieji patarnautojai dar santūresni už valdininkus, galbūt tai ir teisinga, galbūt jie net aukštesni už kai kuriuos valdininkus; apie tai byloja kai kurie ženklai: jie mažiau dirba, ir, pasak Barnabo, tiesiog nuostabus reginys būna, kai pamatai tuos rinktinius, aukštus, tvirtus vyrus iš lėto žengiančius koridoriais, Barnabas visados aplink juos slankioja. Žodžiu, negali būti nė kalbos, kad Barnabas yra aukštesnysis patarnautojas. Vadinasi, jis galėtų būti vienas iš žemesniųjų patarnautojų, tačiau

šie kaip tik turi uniformą, bent jau vilki ją tuomet, kai leidžiasi į kaimą, tai nėra tikra livrėja, esama ir daugybės skirtumų, tačiau pilies patarnautoją, šiaip ar taip, išsyk pažinsi iš drabužių, tu juk matei tokių „Ponų smuklėje“. Labiausiai į akis krinta tie drabužiai tuo, kad jie lyg gyte apgiję, ūkininkui ar amatininkui toks drabužis būtų netinkamas. Taigi Barnabas šito drabužio neturi; tai ne tik, sajcysim, gėdingas ar žeminantis dalykas, tatai dar galėtum ištverti, betgi dėl to, ypač slogią valandą — o mudviem su Barnabu kartais, ir net neretai, tokių pasitaiko — nejučia imi viskuo abejoti. Tuomet mudviem kyla klausimas, ar tai, ką Barnabas veikia, apskritai yra pilies tarnyba; žinia, jis vaikšto j kanceliarijas, bet ar kanceliarijos — tikroji pilis? Ir net jeigu kanceliarijos priklauso piliai,— ar tai tos kanceliarijos, j kurias valia įžengti Barnabui? Jis eina į kanceliarijas; bet juk tai tik dalis visų kanceliarijų, toliau yra barjerai, o už jų — dar kitos kanceliarijos. Niekas jam tiesiogiai nedraudžia toliau eiti, bet juk jis negali eiti toliau, kai jau būna radęs savo viršininkus, kai tie būna baigę su juo šneką ir jį atleidžia. Be to, ten visą laiką esi stebimas, bent jau taip manoma. O net jeigu jis nueitų toliau,— kokia būtų iš to nauda, jeigu jis ten nebeturėtų jokio valdiško reikalo ir būtų tik įsibrovėlis? Šitų barjerų tau irgi nevalia vaizduotis kaip nustatytos ribos, tatai Barnabas man nuolat pabrėžia. Barjerų esama ir tose kanceliarijose, į kurias jis vaikšto; taigi esama ir barjerų, per kuriuos jis pereina, ir jie niekuo nesiskiria nuo tų, už kurių jis dar nėra buvęs, tad negalima iš anksto nė spėti, kad už šitų pastarųjų barjerų yra kanceliarijos, iš esmės kitokios nei tos, kuriose Barnabas jau lankėsi. Tiktai būtent tokiomis slogiomis valandomis imi šitaip manyti. O tuomet prasideda naujos abejonės, jų nebegali atsiginti. Barnabas kalbasi su valdininkais, Barnabas gauna pavedimų. Bet kas tai per valdininkai, kas per pavedimai? Dabar jis, kaip pats sakosi, yra priskirtas Klamui, tik iš jo ir gauna užduotis. Na, tai būtų vis dėlto labai didelis dalykas, net aukštesnieji patarnautojai to nepasiekia, tai dalykas gal pernelyg didelis, tatai ir kelia baimę. Tik pamanyk — priskirtas tiesiai Klamui, kalbasi su juo akis į akį. Bet juk taip ir yra? Taigi, taip yra, bet kodėl gi Barnabas abejoja, ar valdininkas, kuris ten vadinamas Klamu, iš tiesų yra Klamas?
— Olga,— tarė K.,— tu juk nejuokauji, argi galima abejoti, kaip Klamas atrodo, juk tai žinoma, aš pats jį mačiau.
— Ne, nejuokauju, K.,— tarė Olga.— Čia ne juokai, čia mano rimčiausi rūpesčiai. Bet aš tau visa tai pasakoju ne todėl, kad nore-

čiau nusimesti nuo širdies akmenį ir užkrauti jį tau, o todėl, kad tu teiravaisi apie Barnabą, kad Amalija man liepė papasakoti, ir dar todėl, kad maniau, jog ir tau bus naudinga gauti tikslesnių žinių. Ir dėl Barnabo taip darau,— kad tu nedėtum į jį per daug vilčių, kad jis tavęs nenuviltų, o paskui ir pats nesikrimstų tave nuvylęs. Jis labai jautrus; šiąnakt, pavyzdžiui, jis negalėjo užmigti dėl to, kad tu vakar vakare buvai juo nepatenkintas: neva tu pasakęs, kad tau labai blogai, nes tu turįs tik tokį pasiuntinį kaip Barnabas. Tie žodžiai atėmė jam miegą. Tu pats veikiausiai menkai tepastebėjai jo jaudulį, pilies pasiuntiniai privalo labai tvardytis. Tačiau Barnabui nelengva, nelengva net su tavim. Juk tu, tavo akimis žiūrint, be abejo, ne per daug iš jo reikalauji, atkeliaudamas tu jau atsinešei tam tikrą supratimą, kas yra pasiuntinio tarnyba, pagal jį dabar ir keli savo reikalavimus. Tačiau pilyje esama kitokio supratimo, kas yra pasiuntinio tarnyba, jo niekaip neįmanoma suderinti su tavuoju, net jeigu Barnabas — o jis, deja, kartais rodosi tam pasiryžęs— visiškai pasiaukotų tarnybai. Ir juk turėtum su tuo taikstytis, nieko čia negalėtum prikišti, jeigu tiktai nekiltų klausimas, ar tai, ką jis daro, iš tikrųjų yra pasiuntinio tarnyba. Tau jis, žinoma, neturi teisės sakytis, kad tuo abejoja; jei taip darytų, jis kastųsi po savo paties egzistencijos pamatais, šiurkščiai pažeistų įstatymus, kurių pats juk dar tariasi privaląs laikytis, ir net su manim jis atvirai neišsikalba, dvejones aš turiu glamonėm ir bučiniais iš jo pešti, ir net jis vengia pripažinti, kad tos dvejonės yra dvejonės. Iš būdo jis šiek tiek panašus į Amaliją. Visko jis man, be abejo, irgi nepapasakoja, nors esu jo vienintelė patikėtinė. Tačiau apie Kla- mą mudu kartais pasišnekam, aš pati Klamo dar niekados nesu mačiusi,— juk žinai, kad Fryda ne itin man prielanki, ji niekad nebūtų leidusi man į Klamą pažvelgti,— tačiau kaime, aišku, žinoma, kaip Klamas atrodo, vienas kitas yra jį regėjęs, visi apie jį girdėję, o iš to, kas matyta, iš gandų ir iš kai kurių tyčinių iškraipymų yra susidėstęs Klamo paveikslas, kuris iš esmės tikriausiai yra tikslus. Tačiau tik iš esmės. Šiaip tasai paveikslas kintamas ir galbūt ne mažiau kintamas nei tikroji Klamo išvaizda. Jis atrodąs vienaip, kai atvykstąs į kaimą, ir visai kitaip, kai jį paliekąs, vienaip, kol dar negėręs alaus, ir kitaip, kai jau atsigėręs, vienaip, kai budįs, kitaip, kai miegąs, vienaip, kai esąs vienas, kitaip, kai su kuo nors šnekąs, ir — kas po visko jau ir suprantama — mažne iš esmės skirtingai, kai esąs viršuj, pilyje. Ir jau net pačiam kaime pasakojimai gana smarkiai skiriasi, skirtingai kalbama apie Klamo ūgį, laikyseną, apkūnumą, barzdą, tik drabužiai, laimė, nusakomi vienodai: jis visados dėvįs tą patį drabužį, juodą kostiumą ilgais skvernais. Žinoma, visi tie skirtumai nėra kažkokie paslaptingi, jie net labai suprantami, jie randasi iš akimirksnio nuotaikos, iš didesnio ar mažesnio susijaudinimo, iš nesuskaičiuojamų vilties arba nevilties atspalvių, kuriuos patiria žiūrovas, beje, ir pats dažniausiai tik akimirksnį gaunąs dirstelėti į Kiamą. Atpasa- koju tau viską taip, kaip daug sykių man aiškino Barnabas, ir tuo apskritai gali tenkintis žmogus, pats tiesiogiai su tais dalykais nesusijęs. Mes to negalim, Barnabui gyvybinis klausimas yra žinoti, ar jis kalbasi tikrai su Klamu, ar ne.
— Man tai ne mažiau gyvybinis klausimas,— tarė K., ir juodu dar arčiau susiglaudė ant suolo priekrosnyje.
Visos šitos nemalonios naujienos K., teisybė, suglumino, tačiau jam regėjosi, jog atsvarą tam suglumimui didžiąja dalimi teikia tai, kad jis čia sutiko žmbnių, kuriems, bent iš paviršiaus žiūrint, viskas klostėsi labai panašiai kaip ir jam pačiam, prie kurių jis, vadinasi, galėjo šlietis, su kuriais galėjo rasti bendrą šneką daugeliu klausimų, ne tik kai kuriais klausimais, kaip kad su Fryda. Tiesa, pamažėle jam jau blėso viltis, kad Barnabo pasiuntinystė bus sėkminga, tačiau juo blogiau ėjosi Barnabui, juo artimesnis Barnabas jam darėsi čia, apačioje, niekados K. nė pamanęs nebūtų, kad patiems kaimo žmonėms galėtų kilti tokių nelaimingų troškimų kaip kad Barnabui ir jo seserims. Tiesa, viskas čia dar toli gražu nebuvo pakankamai išsiaiškinta ir galų gale dar galėjo apsiversti aukštyn kojom; tai, kad Olgos esybė buvo tam tikra prasme nekalta, neturėjo suklaidinti ir išsyk įteigti mintį, jog Barnabas irgi nuoširdus.
— Pasakojimus apie Klamo išvaizdą,— toliau kalbėjo Olga,— Barnabas labai gerai žino, daug, gal net per daug jų yra surinkęs ir palyginęs tarpusavy, sykį ir pats matė ar tarėsi matąs Kiamą pro karietos langelį, taigi buvo pakankamai pasiruošęs jį atpažinti, ir vis dėlto — kaip tu visa tai paaiškinsi? — kai nuėjo pilyje į vieną kanceliariją ir ten jam tarp daugybės valdininkų buvo parodytas vienas ir pasakyta, kad tai esąs Klamas, Barnabas jo neatpažino ir netgi vėliau dar ilgai negalėjo apsiprasti su mintimi, kad tai iš tikro Klamas. Ir jeigu tu paklausi Barnabą, kuo gi tasai žmogus skiriasi nuo įprastų Klamo vaizdinių, jis negali atsakyti, tikriau, atsako ir pradeda apsakinėti pilies valdininką, tačiau tas apsakymas kuo tiksliausiai sutampa su mums žinomu Klamo nusakymu. „Nagi sakyk, Barnabai,— klausiu aš,— kodėl tu abejoji, kodėl taip kamuojiesi?“ O

jis tada, aiškiai sutrikęs, pradeda vardyti pilies valdininko ypatumus, tačiau atrodo, kad jis ne pasakoja apie juos, o veikiau pats juos išgalvoja, be to, tie ypatumai yra tokie menki,— sakysim, koks ypatingas galvos linksėjimas ar net vien prasegta liemenė,— kad nieku gyvu negalima jų imti už gryną pinigą. Dar svarbesnis man regisi Klamo elgesys su Barnabu. Barnabas man apie tai daug sykių pasakojo, net piešte piešė. Paprastai Barnabas nuvedamas į didelį kanceliarijų kambarį, tačiau tai ne Klamo ir apskritai ne vieno valdininko kanceliarija. Per visą ilgį tas kambarys padalytas į dvi dalis, pertvertas nuo sienos ligi sienos vienu vieninteliu stovimu pultu, viena dalis siaura, joje du žmonės tik vos vos gali prasilenkti, ir tai yra valdininkų vieta, o antroji — plati, tai klientų, žiūrovų, patarnautojų, pasiuntinių pusė. Ant pulto viena greta kitos guli atverstos didžiulės knygos, prie daugumos jų stovi ir skaito valdininkai. Beje, jie ne visą laiką linkso prie tos pačios knygos, tačiau keičiasi ne knygomis, o vietomis, įstabiausia Barnabui čia yra tai, kaip jie, pereidami į kitą vietą, turi spraustis vienas pro antrą, mat ta pusė visai siaura. Priekyje, prie pat pulto, stovi žemi staleliai, o prie jų sėdi raštininkai, kurie, valdininkams pageidaujant, rašo jų diktuojami. Barnabas vis negali atsistebėti, kaip viskas vyksta. Niekad neišgirsi aiškaus valdininko paliepimo, niekas net balsiai nediktuoja, mažne nė nepastebėsi, kad kas diktuoja, veikiau atrodo, kad valdininkas skaito kaip skaitęs, tiktai kad sykiu dar ir šnibžda, o raštininkas girdi. Dažnai valdininkas diktuoja taip tyliai, kad raštininkas sėdėdamas nė negirdi, tuomet šis turi šokinėti, gaudyti, kas diktuojama, skubiai sėstis ir užrašyti, paskui vėl šokti ir taip toliau. Kaip visa tai keista! Vargiai besuprantama. Tiesa, Barnabas turi pakankamai laiko tai stebėti, nes ten, žiūrovų pusėje, jam tenka ištisas valandas, o kartais netgi dienas prastovėti, kol jį užkliudo Klamo žvilgsnis. Ir net jeigu Klamas jau pamato Barnabą ir šis atsistoja, pasinešęs pulti artyn,— tai dar nieko nereiškia, mat Klamas gali vėlei nugręžti akis į knygą ir jį pamiršti; taip nutinka dažnai. Bet kas gi tokia ta pasiuntinio tarnyba, jeigu taip nesvarbi? Man graudu darosi, kai Barnabas anksti rytą sakosi eisiąs į pilį. Šitoks greičiausiai visai nereikalingas žygis, šitokia greičiausiai pražuvus diena, šitokia greičiausiai tuščia viltis. Kam visa tai? O čia kaupiasi batsiuvio darbai, kurių niekas nenudirba ir kuriuos įveikti skubina Brunsvikas.
— Na gerai,— tarė K.— Barnabui tenka ilgai laukti, iki gaus pavedimą. Tai ir suprantama, ten, regis, esama tarnautojų pertekliaus,

ne kiekvienas kasdien gali gauti pavedimą, dėl to jums nėra ko skųstis, taip veikiausiai visiems būna. Bet galų gale juk ir Barnabas gauna pavedimų, man pačiam jis jau du laiškus atnešė.
— Galimas daiktas,— tarė Olga,— kad mes be reikalo skundžiamės, ypač aš,— juk žinau viską tiktai iš pasakojimų, be to, esu mergina ir negaliu visko taip gerai suprasti kaip Barnabas, kuris dar šį tą ir nutyli. Bet dabar paklausyk, kaip būna su laiškais', sakysim, su tau adresuotais laiškais. Tuos laiškus jis gauna ne tiesiai iš Klaino, o iš raštininko. Kurią nors dieną, kurią nors valandą — dėl to ši tarnyba, nors iš pažiūros ir lengva, labai yra varginanti, mat Barnabas visą laiką turi kuo atidžiausiai žiūrėti,— raštininkas prisimena jį ir pasimoja. Atrodo, kad Klamas visai to nė neliepė, jis ramiausiai skaito savo knygą; teisybė, kartais — bet taip jis ir kitu metu dažnokai daro — jis, Barnabui priėjus, kaip tik šluostosi pensnė ir galbūt sykiu dirsteli į Barnabą; žinoma, jeigu jis apskritai be pensnė ką nors mato, o Barnabas tuo abejoja, Klamo akys būna bemaž užmerktos, atrodo, lyg jis miegotų ir tik sapnuodamas valytųsi pensnė. Tuo tarpu raštininkas tarp daugybės pastalėje turimų dokumentų ir raštų suranda tau adresuotą laišką, taigi tai nėra laiškas, kurį jis būtų ką tik surašęs, tai, sprendžiant iš voko išvaizdos, veikiau net labai senas laiškas, jau kadų kadės ten gulįs. Bet jeigu tai senas laiškas, kąm gi, reikėjo versti Barnabą taip ilgai laukti? O drauge, vadinasi, ir tave? O galų gale ir pats laiškas juk būna tikriausiai pasenęs. O apie Barnabą šitaip pasklinda gandas, kad jis esąs prastas, lėtas pasiuntinys. Žinia, raštininkui bepiga, jis paduoda Barnabui laišką, pasako: „Nunešk K. nuo Klamo“, ir su Barnabu jo reikalas baigtas. Tai va, o tada Barnabas pareina namo, uždusęs, slėpdamas pagaliau išmelstą laišką po marškiniais prie nuogo kūno, ir mudu tuomet susėdam ant šito va suolo, kaip kad dabar, ir jis įninka pasakoti, ir mudu nagrinėjam tuomet viską skyrium, ir mėginam įvertinti, ką jis pasiekė, ir galų gale pamatom, kad pasiekė labai mažai, o dar ir tie menki pasiekimai abejotini, tad Barnabas deda laišką į šalį ir neturi jokio noro jo nešti, tačiau neturi nė noro miegoti, ima batsiuvio įrankius ir prasėdi naktį ten ant suolelio. Šit kaip viskas yra, K., šit kokios mano paslaptys, dabar tu turbūt jau nebesistebėsi, kad Amalija į jas nesigilina.
— O laiškas? — paklausė K.
— Laiškas? — atsakė Olga.— Ką gi, po kurio laiko, man jau pakankamai ilgai įkalbinėjus Barnabą,— čia gali praeiti ir kelios dienos, ir net savaitės,— jis vis dėlto ima laišką ir leidžiasi į kelią atiduoti

jo adresatui. Tokie išoriniai jo reikalai vis dėlto labai nuo manęs priklauso. Mat aš, įveikusi pirmąjį jo pasakojimo padarytą įspūdį, galiu paskui susitvardyti, o jis to — veikiausiai todėl, kad daugiau žino,— niekaip neįstengia. Tad aš jam galiu vis šnekėti ir šnekėti: „Ko gi tu, tiesą sakant, trokšti, Barnabai? Apie kokią karjerą, apie kokį tikslą svajoji? Gal tu nori taip aukštai iškopti, kad visai jau turėsi palikti mus, palikti mane? Argi toks tavo tikslas? Aš turiu taip manyti, juk šiaip būtų tiesiog nesuprantama, kodėl tu taip baisiai esi nepatenkintas tuo, ką jau pasiekei? Tik apsidairyk, argi kas nors iš mūsų kaimynų jau yra taip aukštai iškopęs? Žinia, jų padėtis kitokia nei mūsų, jiems nėra pagrindo veržtis iš savojo namų ūkio, bet ir nelygindamas turi vis dėlto matyti, kad tavo reikalai klostosi kuo puikiausiai. Esama kliūčių, abejotinų dalykų, nusivylimų, tačiau tatai juk reiškia tik tą, ką mes jau anksčiau žinojom,— kad tu nieko negauni dykai, kad, priešingai, kiekvieną atskirą smulkmeną privalai pats išsikovoti; tai dar viena dingstis didžiuotis, o ne prislėgtam jaustis. Be to, juk drauge tu ir dėl mūsų kovoji? Ar tai tau visai nieko nereiškia? Ar tai tau neduoda papildomų jėgų? Ir ar tau neįkvepia pasitikėjimo tai, kad aš esu laiminga ir kone puikuojuosi, turėdama tokį brolį? Sakau tau gryną tiesą, esu nusivylusi ne tuo, ką tu pasiekei pilyje, o tuo, ką aš su tavim pasiekiau. Tau valia įžengti į pilį, esi nuolatinis kanceliarijų lankytojas, ištisas dienas leidi vienam kambary su Klamu, esi viešai pripažintas pasiuntinys, turi teisę reikalauti valdiško drabužio, gauni nešioti svarbius pranešimus; štai koks tu esi, štai kas tau leidžiama, o tu va pareini, ir atrodo, kad, mane išvydęs, prarandi paskutinę drąsą, nors mudu juk turėtume raudodami iš laimės pulti vienas kitam į glėbį; viskuo tu abejoji, tave traukia tiktai kurpalis, o laišką, tą mūsų ateities laidą, palieki gulėti“. Taip aš jam vis kalbu, kartoju kiauras dienas, o tada jis dūsaudamas ima laišką ir leidžiasi į žygį. Bet greičiausiai taip būna visai ne dėl mano kalbų, jį vėlei pradeda vilioti pilis, o neatlikęs pavedimo jis nedrįstų ten eiti.
— Bet juk viskas, ką tu jam kalbi, yra gryna teisybė,— tarė K.— Tiesiog gražu klausytis, kaip teisingai tu viską sudėstei. Kokios stebėtinai aiškios tavo mintys!
— Ne,— tarė Olga,— tu klysti, gal per mane ir jis klysta. Ką gi jis jau pasiekė? Jam valia įžengti į kanceliariją, bet atrodo, kad tai net ne kanceliarija, veikiau kanceliarijų prieškambaris, gal net ir ne prieškambaris, gal tiesiog kambarys, kur turi būti sulaikomi visi tie, kam nevalia įeiti į tikrąsias kanceliarijas. Jis kalbasi su Klamu, bet ar ten

Klamas? Gal veikiau ten žmogus, trupučiuką panašus į Klamą? Geriausiu atveju gal koks sekretorius, kuris trupučiuką panašus į Klamą ir stengiasi pasidaryti dar panašesnis, o paskui dedasi kažin kuo, nutaisęs snaudulingą, svajingą Klamo miną. Šitą Klamo esybės dalį lengviausia pamėgdžioti, dažnas tatai mėgina, o prie kitos jo esybės, žinia, apdairiai saugosi kišti pirštus. Be to, toks taip dažnai geidžiamas ir taip retai pasiekiamas žmogus kaip Klamas žmonių vaizduotėje lengvai įgyja skirtingus pavidalus. Sakysim, Klamas čia turi kaimo sekretorių, pavarde Momusą. Šit kaip? Tu jį pažįsti? Ir jis vengia viešumos, bet aš jį vis dėlto jau kelis sykius esu mačiusi. Jaunas, tvirtas ponas, ar ne? Ir greičiausiai nė kiek nepanašus į Klamą. O vis dėlto gali sutikti kaime žmonių, kurie galvą guldys, kad Momusas — ne kas kitas kaip Klamas. Šitaip žmonės patys jaukia savo protus. Ir ar pilyje tikrai yra kitaip? Kažkas pasakė Barnabui, kad tas ir tas valdininkas yra Klamas, ir iš tiesų esama panašumo tarp jųdviejų, tačiau Barnabas tuo panašumu nuolatos abejoja. Ir viskas rodo, kad tos jo abejonės pagrįstos. Negi Klamas turėtų grumdytis čia, bendram kambary, tarp kitų valdininkų, su pieštuku už ausies? Juk tai visiškai ūeįtikėtina. Barnabas kartais kiek vaikiškai — tačiau tai jau neabejotinai yra akimirkos užgaida — sako: tasai valdininkas labai juk panašus į Klamą; jeigu jis sėdėtų savo kanceliarijoje, prie savo rašomojo stalo, o ant durų būtų parašyta jo pavardė — aš daugiau neabejočiau. Tai vaikiška, bet vis dėlto ir suprantama. Žinia, dar daug suprantamiau būtų, jeigu Barnabas, būdamas viršuje, pasiteirautų išsyk kelių žmonių, kaip viskas yra iš tikrųjų; juk, pasak Barnabo, kambaryje stoviniuoja pakankamai žmonių. Ir argi jų duomenys nebūtų daug patikimesni nei žodžiai to vieno valdininko, kuris neprašomas parodė Barnabui Klamą, juk tarp daugelio įvairių duomenų turėtų rastis koks nors atsparos taškas, kokia nors galimybė palyginti. Tai ne mano, bet Barnabo mintis, tačiau jis nedrįsta jos įgyvendinti; bijodamas, kad gali kaip nors nejučia nusižengti nežinomoms instrukcijoms ir šitaip prarasti vietą, jis nedrįsta nieko užkalbinti, taip netvirtai jaučiasi ir tasai jau vis dėlto stačiai apverktinas netvirtumas ryškiau man nušviečia jo padėtį nei visi apsakinėjimai. Kaip viskas jam ten turi atrodyti abejotina ir grėsminga, jeigu jis net su nekaltu klausimu nedrįsta praverti burnos. Galvodama apie tai, priekaištauju pati sau, kad leidžiu jam būti vienam tose nepažįstamose patalpose, kur viskas taip klostosi, kad net jis, veikiau jau pramuštgalvis, o ne bailys, iš baimės ten, ko gero, drebėti pradeda.

— Čia, man regis, tu užkliudei svarbiausią dalyką,— tarė K.— Štai kur šuva pakastas. Po visų tavo pasakojimų dabar jau, man regis, viską aiškiai matau. Barnabas per jaunas tai užduočiai. Jokių jo pasakojimų nevalia išsyk priimti už gryną pinigą. Viršuj jis tirpsta iš baimės, taigi nepajėgus stebėti, ir jeigu jį čia vis tiek versi dėstyti, ką jis matęs, išgirsi tik padrikus pramanus. Visai aš tuo nesistebiu. Pagarba žinyboms jums įgimta, ji ir vėliau per visą gyvenimą visokiausiais būdais ir iš visų pusių jums skiepijama, o jūs patys irgi kaip įmanydami čia prisidedat. Tačiau aš dėl to iš principo visai nepriekaištauju; jeigu žinyba gera, kodėl gi nederėtų jos gerbti. Tiktai nevalia tokio nepatyrusio jaunikaičio kaip Barnabas, niekad neperžengusio savojo kaimo ribų, staiga siųsti pilin, o paskui reikajauti, kad jis teisingai tą pilį apsakytų, kiekvieną jo žodį tyrinėti lyg apreiškimą ir manyti, kad nuo to apreiškimo išaiškinimo priklauso ir tavo paties gyvenimo laimė. Didesnės klaidos nė negalima padaryti. Žinia, ir aš pats, lygiai kaip tu, leidausi jo suklaidinamas, dėjau į jį viltis ir patyriau per jį nusivylimų, o juk tos viltys ir tie nusivylimai buvo pagrįsti tik jo žodžiais, taigi beveik visai nepagrįsti.
Olga tylėjo.
— Nebus man lengva,— pasakė K.,— pakirsti tavo pasitikėjimą broliu, juk matau, kaip tu jį myli ir ko iš jo tikiesi. Tačiau privalau tai padaryti, kad ir tavo meilės ir lūkesčių dėlei. Matai, kažkas— nežinau, kas tai galėtų būti,— kliudo tau iki galo suprasti, ką Barnabas, tiesa, ne pats pasiekė, o kas jam buvo dovanota. Jam valia įžengti į kanceliarijas arba, jei nori, į prieškambarį; tegul, sakysim, tai bus prieškambaris, tačiau jame esama durų, kurios toliau veda, barjerų, kuriuos galima įveikti, jeigu esi pakankamai apsukrus. Man, pavyzdžiui, tasai prieškambaris bent kol kas visai nepasiekiamas. Nežinau, su kuo Barnabas ten kalbasi, gal tas raštininkas yra menkiausias patarnautojas, tačiau net būdamas menkiausias jis gali nuvesti pas trupučiuką aukštesnį, o jeigu negali nuvesti, tai gali pasakyti jo vardą, o jeigu nė vardo negali pasakyti, tai bent gali nurodyti, kas tą vardą galės pasakyti. Galbūt tariamasis Klamas visiškai nieko bendra neturi su tikruoju, galbūt panašumą įžvelgia tik jaudulio apakintos Barnabo akys, galbūt tai menkiausias valdininkas, galbūt net ir ne valdininkas, tačiau ten, prie pulto, juk jis turi vis dėlto kažkokią užduotį, kažką juk skaito savo storoje knygoje, kažką šnabžda raštininkui, kažką galvoja, kai vieną sykį po ilgo laiko jo žvilgsnis nukrypsta į Barnabą, ir net jeigu visa tai būtų neteisybė, net jeigu jis pats ir jo veiksmai visai nieko nereikštų,— kažkas jį ten juk pastatė, ir pastatė su tam tikru tikslu. Visais šitais samprotavimais aš noriu tik tiek pasakyti, kad čia kažko esama, kad Barnabui kažkas yra siūloma, bent jau kažkas,— ir kad tik Barnabas kaltas, jei iš viso to nieko daugiau neįstengia laimėti, tik abejones, baimę ir neviltį. O juk aš, be to, čia kalbėjau visą laiką vien apie patį nepalankiausią ir net labai neįtikimą atvejį. Juk mūsų rankose yra laiškai, kuriais aš, teisybė, ne per daug pasitikiu, bet vis dėlto kur kas labiau nei Barnabo žodžiais. Tegu tai bus ir seni, beverčiai laiškai, aklomis ištraukti iš tokių pat beverčių laiškų krūvos, tegu jiems aklomis ištraukti ir tereikia tiek pat proto kaip mugės kanarėlei, snapu pešančiai iš krūvos likimo ištarmę atsitiktiniams loterijos žaidėjams, tegu ir taip bus,— tačiau tie laiškai bent šiek tiek susiję su mano darbu; jie tikrai skirti man, nors gal man ir nėra naudingi; jie, kaip paliudijo bendruomenės seniūnas ir jo žmona, rašyti paties Klamo ranka, o jų reikšmė, vėlei pasak bendruomenės seniūno, yra, tiesa, tiktai privati ir nelabai įžvelgiama, tačiau vis dėlto didelė.
— Taip sakė bendruomenės seniūnas? — paklausė Olga.
— Taigi, jis taip sakė,— atitarė K.
— Papasakosiu Barnabui,— skubiai tarė Olga,— ta žinia labai jį padrąsins.
— Tačiau jo nereikia drąsinti,— tarė K.— Drąsinti jį — vadinasi, sakyti, kad jis teisus, kad jam tereikia ir toliau tą patį daryti, tačiau kaip tik šituo keliu jis niekados ir nieko nepasieks. Kad ir kažin kaip drąsinsi žmogų, žiūrintį skepeta užrištomis akimis, jis vis tiek nieko nepamatys; matyti jis galės tik tada, kai nuriši jam skepetą. Barnabui reikalingas ne padrąsinimas, o pagalba. Tik pamanyk: ten, aukštai, neišraizgomo didumo žinybos,— keliaudamas čionai, aš tariausi turįs apie jas bent apytikrį supratimą, kaip vaikiška visa tai buvo,— taigi ten žinybos, o prieš jas stoja Barnabas, niekas daugiau, tik jis, apgailėtinai vienišas, ir tai jam dar per didelė garbė, jeigu tik jis visą savo gyvenimą nepratūnos užsiglaudęs tamsiame kanceliarijų kamputyje.
— Nemanyk, K.,— tarė Olga,— kad mes nemokam įvertinti, kokios sunkios užduoties ėmėsi Barnabas. Juk pats sakei, pagarbos žinyboms mums tikrai nestinga.
— Tačiau tai iš vėžių išmušta pagarba,— tarė K.— Pagarba ne- deramoj vietoj, tokia pagarba tik žemina savo objektą. Argi čia dar galima kalbėti apie pagarbą, jeigu Barnabas, apdovanotas teise įžengti į tą kambarį, piktnaudžiauja šia dovana ir dykas stumia ten dienas, arba jeigu nusileidžia kaiman ir pradeda įtarinėti arba menkinti tuos, prieš kuriuos ką tik drebėjo, arba jeigu iš nevilties ar nuovargio ne išsyk išnešioja laiškus ir ne išsyk perduoda jam patikėtus pranešimus? Juk tai jau turbūt visai ne pagarba. Bet mano priekaištai jam — ne viskas, jie ir tau skirti, Olga; negaliu jų čia nutylėti. Nors ir tariesi gerbianti žinybas, tačiau pasiuntei Barnabą, tokį jauną, tokį silpną, tokį vienišą,— pasiuntei jį pilin ar bent nesulaikei jo.
— Tavuosius priekaištus,— tarė Olga,— aš sakau ir pati sau, ir jau kadų kadės. Tiesa, prikišti man, kad pasiunčiau Barnabą pilin, negalima, aš jo nesiunčiau, jis pats išėjo, tačiau tikriausiai būčiau turėjusi stengtis jį sulaikyti visomis priemonėmis, jėga, klasta, įkalbinėjimais. Būčiau turėjusi jį sulaikyti, tačiau jeigu šiandien būtų toji diena, toji apsisprendimo diena, ir mane, kaip anuomet ir kaip šiandien, slėgtų Barnabo bėda, mūsų šeimos bėda, ir jeigu Barnabas vėlei, aiškiai suvokdamas visą atsakomybę ir pavojus, šypsodamasis švelniai išsivaduotų iš mano glėbio ir leistųsi į kelią, aš jo ir šiandien nelaikyčiau, nors daug po to patyriau; manau, kad ir tu mano vietoje negalėtum kitaip pasielgti. Nežinai, kokia mus slegia bėda, todėl ir neteisinga tavo pažiūra į mus, visų pirma — į Barnabą. Anuomet mes turėjome daugiau vilčių nei šiandien, tačiau labai didelės mūsų viltys ir anuomet nebuvo, didelė buvo ir liko tik mūsų bėda. Argi Fry- da tau apie mus nieko nepasakojo?
— Vien užuominom,— atsakė K.— Nieko aiškaus; tačiau net jūsų vardas ją erzina.
— Ir šeimininkė nieko nepasakojo?
— Ne, nieko.
— Ir šiaip niekas?
— Niekas.
— Žinoma, kurgi tau ims kas nors pasakoti. Visi apie mus ką nors žino, kas teisybę, kiek ji žmonėms prieinama, kas kokį nors nugirstą arba dažniausiai paties pramanytą gandą, ir visi apie mus galvoja daugiau nei reikia, tačiau stačiai pasakoti niekas nepasakoja, visi vengia pražioti burną apie tuos dalykus. Ir gerai daro. Sunku apie tai prasitarti, netgi tau, K., ir argi negali taip atsitikti, kad tu, išklausęs šitą istoriją, išeisi ir nieko daugiau apie mus nė girdėti nenorėsi, nors tave ji, regis, ir visai menkai teliečia. Tuomet mes būsim tave praradę, o juk tu man dabar, atvirai prisipažinsiu, esi kone svarbesnis už ligšiolinę Barnabo tarnybą pilyje. Ir vis dėlto — šitie prieštaringi jausmai visą vakarą mane kamuoja — tu privalai sužinoti mūsų istoriją, kitaip neįstengsi perprasti mūsų padėties ir taip pat neteisingai kaip ligi šiol galvosi apie Barnabą, o tai man būtų itin skaudu; mums tuomet trūktų taip reikalingo visiško sutarimo, ir tu negalėtum nei mums padėti, nei priimti itin svarbios mūsų pagalbos. Tačiau lieka dar vienas klausimas: ar tu išvis nori tą istoriją sužinoti?
— Kam klausi? — atsakė K.— Jeigu to reikia, nd'riu; bet kam tu taip klausi?
— Iš prietaringumo,— tarė Olga.— Tu būsi įveltas į mūsų reikalus, nors esi nekaltas, ne ką kaltesnis už Barnabą.
— Pasakok greičiau,— tarė K.,— aš nebijau. Per moterišką bailumą tau viskas atrodo dar blogiau, negu iš tikrųjų yra.
Amalijos paslaptis
— Pats spręsk,— tarė Olga,— beje, viskas skamba labai paprastai, ne išsyk ir suprasi, kodėl tai galėtų būti didžiai reikšminga. Pilyje yra aukštas valdininkas, pavarde Sortinis.
— Apie jį jau esu girdėjęs,— tarė K.— Jis dalyvavo mane pašaukiant.
— Netikiu,— pasakė Olga.— Sortinis beveik nesirodo viešumoje. Ar tik tu neklysti, ar ten buvo ne Sordinis, rašomas su „d“?
— Teisybė,— tarė K.— Ten buvo Sordinis.
— Taip,— pasakė Olga,— Sordinis labai garsus, vienas uoliausių valdininkų, apie jį dažnai kalbama; tuo tarpu Sortinis visiškai laikosi nuošalyje ir daugeliui nė nežinomas. Daugiau nei prieš trejus metus mačiau jį pirmą ir paskutinį kartą. Buvo liepos trečioji, ugniagesių draugovės šventė, pilis irgi prisidėjo ir padovanojo naują gaisrinę pompą. Sortinis iš dalies, kaip teko girdėti, rūpinasi ugniagesių reikalais (bet galbūt jis tik ką nors pavadavo — valdininkai dažniausiai vienas kitą pavaduoja, todėl sunku susigaudyti, kokia yra vieno ar kito valdininko sritis) ir dalyvavo įteikiant pompą; žinoma, buvo ir daugiau svečių iš pilies, valdininkų ir patarnautojų, o Sortinis, kaip ir dera jo būdui, buvo visai pasitraukęs į šalį. Tai mažutis, paliegęs, užsimąstęs ponas; visiems, kas tik jį apskritai pastebėjo, krito į akį, kaip išsidėsčiusios raukšlės jo kaktoje, mat visos raukšlės — o jų buvo daugybė, nors jis tikrai turi ne daugiau kaip keturias dešimtis metų — vėduokle leidosi nuo kaktos į tarpuakį, nieko panašaus daugiau niekados nesu regėjusi. Taigi va, toji šventė. Mudvi su Amą-

lija jau kelias savaites su džiaugsmu jos laukėme, išeiginiai drabužiai buvo iš dalies naujai surengti, ypač gražūs buvo Amalijos apdarai, baltos palaidinukės priekis aukštas ir papuręs, viena nėrinių klostė gulė ant kitos, motina paskolino tokiam reikalui visus savo nėrinius, aš tąsyk jai pavydėjau ir šventės išvakarėse praraudojau pusę nakties. Tiktai rytą, kai mūsų pasižiūrėti atėjo „Tilto“ užeigos šeimininkė...
— „Tilto“ užeigos šeimininkė? — paklausė K.
— Taip,— atsakė Olga,— ji buvo artima mūsų bičiulė, taigi atėjo, žinoma, pripažino, kad Amalija pranašesnė, todėl, norėdama mane šiek tiek apmaldyti, paskolino savąjį čekiškų granatų vėrinį. Bet paskui, kai mes jau buvom susirengę išeiti, kai Amalija sustojo priešais mane, kai mes visi susižavėję sužiurom į ją, o tėvas pasakė: „Paminėsit mano žodį, šiandien Amalija susiras jaunikį“,— štai tada, nė pati nežinau kodėl, aš nusiėmiau vėrinį, savo pasididžiavimą, ir užkabinau jį Amalijai ant kaklo, visai daugiau nebepavydėdama. Stačiai nulenkiau galvą prieš josios pergalę ir maniau, kad visi prieš ją turi nulenkti galvą, galbūt mums tąsyk buvo netikėtumas, kad ji atrodo ne taip kaip visados, mat iš tikrųjų graži ji juk nebuvo, tačiau jos niaurus žvilgsnis, koks jai ir ligi šiol nuo tos dienos likęs, smigo kažkur aukštai viršum mūsų galvų, tad kone iš tiesų nejučiomis lenkei- si prieš ją. Visi tai pastebėjo, taigi ir Lazemanas su žmona, atėję mūsų pasiimti.
— Lazemanas? — paklausė K.
— Taigi, Lazemanas,— atsakė Olga.— Juk mes buvom labai gerbiami, ir šventė, sakysim, be mūsų nelabai būtų galėjusi prasidėti, nes tėvas buvo ugniagesių draugovės trečiasis pratybų vadovas.
— Toks tvirtas tėvas anuomet dar buvo? — paklausė K.
— Tėvas? — paklausė Olga, lyg ne visai supratusi.— Prieš trejetą metų jis buvo dar, gali sakyti, jaunas vyras; sakysim, per vieną gaisrą „Ponų smuklėje“ jis tekinomis išnešė ant nugaros vieną valdininką, sunkųjį Galaterį. Pati buvau šalia,- tikro gaisro pavojaus, tiesa, ten nebuvo, tik sausos malkos šalia vienos krosnies pradėjo smilkti, tačiau Galateris išsigando, ėmė šauktis pro langą pagalbos, atkako ugniagesiai, ir mano tėvui teko jį išnešti, nors ugnis jau buvo užgesinta. Ką gi, Galateris sunkiai teįstengia pasijudinti, tad tokiais atvejais turi būti atsargus. Pasakoju tai tik dėl tėvo, ne ką daugiau nei treji metai nuo tos dienos tebus praėję, o dabar šit pažvelk, kaip jis ten sėdi.

Tik dabar K. pastebėjo, kad Amalija jau vėl grįžusi kambarin, tačiau ji buvo toli nuo jų, prie tėvų stalo, penėjo ten motiną, negalinčią pajudinti reumato išsukiotų rankų, ir penėdama vis įkalbinėjo tėvą, kad tas dar šiek tiek pakentėtų nevalgęs, girdi, netrukus ateisianti ir jo papenėti. Tačiau tais savo pagraudenimais nieko nepešė, nes tėvas baisiausiai godžiai jau dabar siekė savosios sriubos, įveikdamas kūno negalią, mėgino čia iš šaukšto siurbčioti sriubą, čia gerti stačiai iš lėkštės, ir piktai niurzgėjo, kai jam nei tas, nei tas nesisekė, nes šaukštas, kol pasiekdavo burną, jau seniai būdavo tuščias, ir vis ne burna, o tik nukarę ūsai panirdavo sriubon, varvindami ir taškydami ją į visas puses, bet tik ne į burną.
— Tai treji metai jį tokį padarė? — paklausė K., bet ir dabar, žvelgiant į tėvą ir visą kertę, kur stovėjo šeimynos stalas, jį tebe- ėmė ne užuojauta, o tik pasišlykštėjimas.
— Treji metai,— iš lėto atsakė Olga,— arba, tikriau, kelios vienos šventės valandos. Šventė vyko už kaimo, pievoje palei upelį, mums atėjus ten jau buvo didelė spūstis, daug žmonių buvo atkakę ir iš aplinkinių kaimų, nuo šurmulio visai galva jaukėsi. Tėvas mus, žinoma, pirmiausiai nusivedė prie pompos, pamatęs ją jis net sukrykštė iš džiaugsmo, nauja pompa buvo jam tikra laimė, jis ėmė ją čiupinėti ir viską mums aiškinti, nepakęsdamas kitų atsikalbinėjimo ar abejingumo; prireikus ką nors apžiūrėti po pompa, turėjom lenktis ir kone keturpėsčiom lįsti apačion; Barnabas, tąsyk mėginęs pasipriešinti, gavo pylos. Tik Amalija nesidomėjo pompa, stovėjo tiesi šalia su savo gražiais apdarais, ir niekas nedrįso jai ką nors pasakyti, aš retsykiais, būdavo, vis pribėgu prie jos ir įsikimbu jai į parankę, tačiau ji tylėjo. Aš ir šiandien dar niekaip negaliu suprasti, kaip čia atsitiko, kad mes taip ilgai stovėjom prie pompos ir tik tada, kai tėvas nuo jos atsitraukė, pastebėjom Sortinį, kuris, matyt, visą tą laiką stovėjo kitapus pompos, atsirėmęs į vieną svertą. Tiesa, tąsyk buvo baisus triukšmas, ne vien toks, koks paprastai būna per šventes. Mat pilis padovanojo ugniagesiams dar ir kelis trimitus, ypatingus instrumentus, kuriais net mažiausiomis pastangomis — ir vaikas tatai įstengė — galėjai išgauti klaikiausius garsus; išgirdęs juos, pamanydavai, kad turkai jau puola, ir niekaip negalėjai priprasti, vis krūpčiojai kiekvieną sykį kam nors tuos trimitus papūtus. O kadangi trimitai buvo nauji, tai visi taikėsi juos išmėginti, ir kadangi čia vis dėlto buvo kaimo šventė, tatai ir buvo leidžiama. Kaip tik aplink mus, galbūt privilioti Amalijos, susirinko keli tokie pūtikai; buvo sunku susitelkti, o kad mes dar, tėvo

liepiami, privalėjom savo dėmesį kreipti į pompą, tai čia jau buvo ir viskas, ką mes įstengėm, todėl taip neįprastai ilgai ir nepastebėjom Sortinio, kurio juk ligi tol visai ir nepažinojom. „Ten Sortinis“,— šnipštelėjo pagaliau — aš stovėjau šalia — Lazemanas tėvui. Tėvas žemai nusilenkė ir susijaudinęs davė ir mums ženklą, kad nusilenktume. Nors ligi tol Sortinio nepažinojo, tėvas nuo seno garbino jį kaip ugniagesybos žinovą ir dažnokai apie jį namuose kalbėdavo, todėl mums ir buvo didžiai netikėtas ir reikšmingas daiktas dabar šit išvysti Sortinį gyvą. Tačiau Sortinis nekreipė į mus dėmesio,— tai nebuvo kokia ypatinga Sortinio savybė, dauguma valdininkų viešuomenėje rodosi visiškai abejingi,— be to, jis buvo pavargęs, tik iš tarnybinės pareigos buvo jis čia, apačioje; anaiptol ne blogiausius valdininkus kaip tik tokios reprezentacinės priedermės itin slegia; kiti valdininkai ir patarnautojai, kai jau čia atsidūrė, susimaišė su kaimo žmonėmis; o Sortinis pasiliko prie pompos ir tylėjimu ginė šalin kiekvieną, kas tik mėgino prie jo prisiartinti, taikydamasis ko nors prašyti ar įsiteikti. Todėl jis mus ir pastebėjo dar vėliau nei mes jį. Tik tuomet, kai mes pagarbiai nusilenkėm ir tėvas buvo bepuoląs atsiprašinėti, Sortinis pažvelgė mūsų pusėn, nužvelgė iš eilės visus vieną po kito, įbedė į mus pavargusias akis; regėjosi, lyg jis dūsautų dėl to, kad šalia vieno vis dar yra ir antras, kol pagaliau jo žvilgsnis sustojo prie Amalijos, į kurią jis turėjo pakelti akis, nes ši buvo už jį kur kas aukštesnė. Čia jis nustebo, peršoko per grąžulą, kad atsidurtų arčiau Amalijos, mes tatai iš pradžių neteisingai supratom ir visi, tėvo vedami, buvom jau bežengią artyn, tačiau Sortinis, kilstelėjęs ranką, sustabdė mus, o paskui mostelėjo, kad eitume sau. Štai ir viskas. Paskui mes ilgai erzinom Amaliją, girdi, dabar ji tikrai susiradusi jaunikį, per savo neišmanymą visą tą popietę buvom be galo smagūs; tačiau Amalija buvo dar nekalbesnė nei visados. „Juk ji įsimylėjo Sortinį iki ausų“,— pasakė Brunsvikas, kuris visados būna šiurkštokas ir nemoka perprasti tokio būdo žmonių kaip Amalija; tačiau šįsyk jo žodžiai mums rodėsi bemaž teisingi; mes apskritai paikiojom tą dieną ir visi, išskyrus Amaliją, buvom lyg apduję nuo saldaus pilies vyno, kai jau po vidurnakčio grįžom namo.
— O Sortinis? — paklausė K.
— Taigi, Sortinis,— atsakė Olga.— Sortinį aš per tą šventę prabėgomis dar ne sykį mačiau, jis sėdėjo ant grąžulo, susikryžiavęs rankas ant krūtinės, ir prabuvo ten tol, kol iš pilies jo pasiimti atvažiavo karieta. Nėjo pasižiūrėti net ugniagesių varžybų, per kurias tėvas tąsyk, kaip tik vildamasis, kad Sortinis jį pamatys, itin pasižymėjo tarp savo amžiaus vyrų.
— Ir daugiau nieko apie jį negirdėjot? — paklausė K.— Tu, regis, labai gerbi Sortinį.
— Taigi, gerbiu,— atsakė Olga.— Taigi, girdėti mes irgi apie jį dar girdėjom. Kitą rytą iš pagirių miego mus pažadino Amalijos riksmas; kiti vėl tuoj pat suvirto į patalus, o aš, visai išsibudinusi, puoliau prie Amalijos. Ji stovėjo prie lango ir laikė rankoje laišką, kurį jai ką tik pro langą buvo padavęs kažkoks žmogus, tas žmogus dar tebelaukė atsakymo. Amalija, jau spėjusi perskaityti laišką,— šis buvo trumpas,— laikė jį alsiai nukarusioje rankoje; kaip aš ją visados mylėjau tuomet, kai ji būdavo tokia pavargusi. Parklupau greta jos ir klūpėdama perskaičiau laišką. Vos spėjau pabaigti, Amalija, dirstelėjusi į mane, vėl jį pakėlė, bet nebeprisivertė jo dar sykį perskaityti, sudraskė lakštą, sviedė skiautes lauke stovinčiam vyrui į veidą ir užvėrė langą. Toks buvo tasai lemtingasis rytas. Vadinu jį lemtingu, betgi kiekviena praeitos popietės akimirka buvo lygiai tokia pat lemtinga.
— Ir kas tame laiške buvo parašyta? — paklausė K.
— Taigi, to dar nepapasakojau,— atsakė Olga.— Laiškas buvo nuo Sortinio, adresuotas merginai su granatų vėriniu. Turinio negaliu atkartoti. Tai buvo paliepimas ateiti pas jį „Ponų smuklėn“, ir Amalija, beje, privalėjo eiti tučtuojau, nes už pusvalandžio Sortinis turėjo išvažiuoti. Laiškas buvo surašytas šlykščiausiais žodžiais, kurių aš dar niekad nebuvau girdėjusi ir tik iš viso sąryšio pusiau nus- pėjau jų prasmę. Žmogus, nepažįstąs Amalijos ir tik šį laišką perskaitęs, turėjo pamanyti, kad merginai, kuriai kas nors šitaip išdrįsta rašyti, yra nuplėšta garbė, net jeigu ji ir būtų niekieno nepalytėta. Tai ir nebuvo meilės laiškas, jame nebūtum radęs nė vieno meilaus žodžio, Sortinis veikiau, matyt, pyko, kad išvydęs Amaliją susijaudino, atitrūko nuo reikalų. Vėliau mes pačios sau taip viską išsiaiškinom, kad Sortinis greičiausiai dar tą pat vakarą buvo beketinąs grįžti pi- lin, tik dėl Amalijos pasiliko kaime, o rytą, tūždamas, kad jam ir per naktį nepavyko Amalijos užmiršti, parašė tą laišką. Laiškas kiekvieną, net šalčiausio kraujo merginą, iš pradžių būtų didžiai papiktinęs, tačiau paskui, jeigu tik vietoj jos būtų buvusi kuri nors kita, piktas, grėsmingas tonas būtų įvaręs baimę, o Amalijai liko tik pasipiktinimas, baimė jai nežinomas daiktas — nei dėl savęs, nei dėl kitų. Todėl tuo metu, kai aš vėlei įsirausiau į patalą, pati sau viena kartodama neužbaigtą paskutinį sakinį: „Taigi kad man tuoj ateitum, o jei

ne!..“ — Amalija liko sėdėti ant suolo palangėje ir tokiomis akimis žiūrėjo laukan, tarsi lauktų dar kitų pasiuntinių, pasiryžusi su visais pasielgti taip pat kaip su pirmuoju.
— Tai šit kokie tie valdininkai,— netvirtai pasakė K.— Ir tokių egzempliorių tarp jų pasitaiko. Ką gi darė tavo tėvas? Tikiuosi, kad ryžtingai pasiskundė Sortiniu deramoje instancijoje, jeigu tik nepasirinko trumpesnio ir tinkamesnio kelio — tiesiai į „Ponų smuklę“. Juk šitoje istorijoje visų šlykščiausią yra ne Amalijos įžeidimas, už jį lengvai buvo galima atsiteisti, nesuprantu, kodėl tu kaip tik jį laikai tokiu pernelyg reikšmingu; kodėl Sortinis tokiu laišku turėjo visiems laikams apjuodinti Amaliją,— klausantis tavo pasakojimo, galima taip pamanyti,— tačiau kaip tik tai yra neįmanoma, juk buvo lengva gauti Amalijai satisfakciją, ir po kelių dienų visas nutikimas būtų buvęs pamirštas; Sortinis ne Amaliją, bet pats save apjuodino. Taigi, man šiurpą kelia Sortinis, pats faktas, kad gali būti toksai piktnaudžiavimas valdžia. Tai, kas šiuo atveju nepasisekė, nes buvo pasakyta tiesiai šviesiai ir nekėlė nė mažiausių abejonių, o Amalija pasirodė besanti pranašesnė priešininkė, gali visiškai pasisekti tūkstančiu kitų atvejų, ne tokių laimingų atvejų, ir niekas, net pati piktnaudžiavimo auka, gali to nepastebėti.
— Tyliau,— tarė Olga.— Amalija į mudu žiūri.
Amalija jau buvo baigusi penėti tėvus ir dabar nurenginėjo motiną; ką tik atrišusi motinos sijoną, ji užsimetė josios rankas sau ant kaklo, šitaip ją truputėlį kilstelėjo, nusmaukė sijoną, o tada švelniai pasodino motiną atgal. Tėvas, vis nepatenkintas, kad motina pirma aptarnaujama,— o taip, matyt, buvo tik todėl, kad motina buvo dar bejėgiškesnė už jį,— mėgino, galbūt norėdamas ir nubausti dukterį už tai, kad ji neva per lėtai sukasi, pats nusirengti, tačiau, nors ir pradėjus nuo paties nereikalingiausio ir lengviausio darbo, nuo didžiulių šlepečių, kurios palaidos tabalavo ant kojų, jam niekaip nesisekė jų nusispirti; dusliai švokštuodamas, netrukus jis turėjo liautis ir vėl tiesus ir stamantrus atsilošė krėsle.
— Svarbiausio dalyko čia tu neįžvelgi,— tarė Olga,— gal ir viskas, ką tu kalbi, yra teisybė, tačiau svarbiausia čia buvo tai, kad Amalija nenuėjo į „Ponų smuklę“; jos pasielgimas su pasiuntiniu savaime dar būtų praėjęs be pėdsakų, tatai dar būtų buvę galima užglostyti; tačiau kad ji nenuėjo — už tai prakeikimas užgriuvo mūsų šeimą, ir dabar jau, žinia, ir elgesys su pasiuntiniu pasidarė nebeatleistinas, viešumoje jis net buvo labiausiai pabrėžiamas.

— Kaip? — suriko K. ir tučtuojau prislopino balsą, nes Olga prašomai kilstelėjo abi rankas.— Juk tu, tikra sesuo, tikiuosi, nesakai, kad Amalija turėjo paklusti Sortiniui ir tekina bėgti „Ponų smuk- lėn“?
— Ne,— atsakė Olga,— kaip tau toks įtarimas ir į galvą atėjo; kaip gali taip manyti? Nepažįstu daugiau nė vieno žnjogaus, kuris būtų taip nenuneigiamai teisus kaip Amalija, kad ir ką ji darytų. Žinoma, jeigu ji būtų nuėjusi į „Ponų smuklę“, aš lygiai taip pat būčiau sakiusi, kad ji gerai padarė; o kad nenuėjo, tai buvo žygdarbis. Jeigu apie save kalbėčiau, tai atvirai prisipažįstu, kad, gavusi tokį laišką, būčiau nuėjusi. Nebūčiau ištvėrusi ateities baimės, tai įstengė tiktai Amalija. Juk buvo šiokių tokių galimybių išsisukti, kita kuri, sakysim, būtų ėmusi labai dailiai puoštis, būtų sugaišusi tam valandžiukę, o tada būtų nuėjusi „Ponų smuklėn“ ir sužinojusi, kad Sorti- nio jau nebesą, galbūt kad Sortinis iškart išvažiavęs jau tada, kai išsiuntęs pasiuntinį, tatai net labai įtikėtina, nes ponų užgaidos keičiasi kas akimirką. Tačiau Amalija nepadarė nei taip, nei kaip nors panašiai, ji jautėsi pernelyg įžeista ir kirto atgal be jokios atodairos. Jeigu ji kaip nors dėl akių būtų paklususi, jeigu būtų laiku bent „Ponų smuklės“ slenkstį peržengusi, nelemties dar būtų buvę galima išvengti, mes čia turime labai gudrių advokatų, kurie iš gyvo nieko geba padaryti ką tiktai nori, tačiau šiuo atveju nebuvo nė to išganingo nieko; priešingai, buvo kaip tik dar Sortinio laiško išniekinimas ir pasiuntinio įžeidimas.
— Bet kas gi tai per nelemtis,— tarė K.,— kas per advokatai: juk dėl Sortinio nusikalstamo poelgio negalima buvo kaltinti ar juo labiau bausti Amalijos?
— Galima,— tarė Olga,— galima buvo, žinia, ne tikrame procese, ji, aišku, ir nebuvo nubausta tiesiogiai, tačiau ir ji, ir visa mūsų šeima.buvom nubausti kitu būdu, o kokia ta bausmė sunki — tai tu, regis, pradedi įžvelgti. Tau tai atrodo neteisinga ir klaiku, tačiau tokios nuomonės kaime tik tu vienas laikaisi, ji mums labai palanki ir turėtų mums būti paguoda, ji ir būtų mums paguoda, jeigu tik nebūtų pagrįsta aiškiomis klaidomis. Nesunkiai galiu tau tatai įrodyti, atleisk, kad prašneksiu čia apie Frydą, tačiau tarp Frydos ir Klamo — jei nekalbėsim apie tai, kaip viskas galų gale susiklostė,— įvyko kažkas labai panašaus į tai, kas įvyko tarp Amalijos ir Sortinio, ir vis dėlto tau tai dabar jau atrodo teisinga, nors iš pradžių gal ir buvai nusigandęs. Ir tatai nėra pripratimas, dėl pripratimo negalima taip atbukti, kad

paprasčiausiai nebesistengtum įvertinti padėties; tatai — klaidų atsikratymas.
— Ne, Olga,— tarė K.,— nesuprantu, kodėl tu veli Frydą į šitą istoriją, juk šis atvejis visai kitoks, nepainiok tokių iš esmės skirtingų dalykų ir pasakok toliau.
— Būk geras,— pasakė Olga,— nepyk, kad aš ir toliau lyginsiu, čia tik sena tavo klaida, taip pat ir dėl Frydos, kad tu tariesi privaląs ginti ją nuo lyginimo, jos visai nereikia ginti, ją privalu tiktai girti. Lygindama tuodu atvejus, aš juk nesakau, kad jie vienodi; juodu susiję tarpusavy lyg balta ir juoda, ir balta yra Fryda. Blogiausiu atveju iš Frydos galima pasijuokti, kaip kad aš nemandagiai — vėliau dėl to labai gailėjausi — padariau smuklės salėje, nors net ir tas, kas čia juokiasi, elgiasi taip iš piktumo arba pavydo, bet vis dėlto čia galima pasijuokti. O Amaliją galima tik niekinti, jeigu tik nesi su ja kraujo saitais susijęs. Todėl tuodu atvejai, kaip tu sakai, yra iš esmės skirtingi, tačiau vis dėlto ir labai panašūs.
— Jie nėra nė panašūs,— tarė K. ir nepatenkintas papurtė galvą,— neliesk Frydos, Fryda nėra gavusi tokio švaručio laiško kaip Amalija iš Sortinio, be to, Fryda Klamą tikrai mylėjo, o jeigu kas tuo abejoja, tegu ją pačią paklausia, ji ir šiandien jį tebemyli.
— Tai argi čia dideli skirtumai? — paklausė Olga.— Negi manai, kad Klamas nebūtų galėjęs parašyti Frydai lygiai tokio pat laiško? Kai tie ponai pakyla nuo rašomojo stalo, jie visi tokie būna, jie neįstengia susigaudyti pasaulyje ir tada per išsiblaškymą prišneka didžiausių šiurkštybių, ne visi, bet daugelis. Juk laiškas Amalijai galėjo būti apmestas popieriuje užsimąsčius, visai nekreipiant dėmesio į tai, kas iš tikrųjų parašyta. Ką gi mes žinom apie ponų mintis? Argi tu nesi pats savo ausimis ar iš pasakojimų girdėjęs, kokiu tonu Klamas šnekėjosi su Fryda? Apie Klamą žinoma, kad jis labai šiurkštus; jis valandų valandas nieko nekalbąs, o paskui staiga pasakąs tokią šiurkš- tybę, kad žmogų net šiurpas nukrečiąs. Apie Sortinį tokių dalykų nėra žinoma, mat apie jį apskritai labai mažai težinoma. Tiesą sakant, viena tėra tikra — kad jo pavardė panaši į Sordinio; jeigu ne tas pavardžių panašumas, apie Sortinį greičiausiai išvis nieko nebūtų žinoma. Ir kaip ugniagesybos žinovas jis tikriausiai yra painiojamas su Sor- diniu, kuris, būdamas tikras žinovas, naudojasi pavardžių panašumu ir užkrauna Sortiniui visų pirma reprezentacines priedermes, idant niekas netrukdytų jam dirbti. Kai tokį pasaulio nepažįstantį žmogų kaip Sortinį staiga pagauna meilė, kai jis pamilsta paprastą kaimo merginą, tai tokia meilė, žinoma, įgyja kitokias formas negu tuo atveju, kai įsimyli kaimynystėje gyvenąs staliaus parankinis. Be to, reikia atminti, atstumas tarp valdininko ir batsiuvio dukters vis dėlto labai didelis, ir jį privalu kaip nors peržengti, Sortinis pamėgino tai padaryti šitaip, kas kitas galbūt padarytų kitaip. Nors, tiesa, sakoma, kad mes visi priklausą piliai ir nesą jokio atstumo, ir nieko nereikią peržengti, ir nors tai dažniausiai gal ir teisybė, tačiau mes, deja, turėjome progų įsitikinti, kad tai — ir kaip tik tuomet, kada tai būna svarbu,— anaiptol nėra teisybė. Šiaip ar taip, dabar, po visko, tau Sortinio elgesys tikriausiai bus pasidaręs suprantamesnis, ne toks šiurpulingas, jis, lyginant su Klamo elgesiu, iš tikrųjų yra daug suprantamesnis ir, net jeigu viskas vyksta visai šalia tavęs, daug lengviau pakeliamas. Kai Klamas parašo švelnų laišką, šis yra nemalonesnis už šiurkščiausią Sortinio laišką. Suprask mane teisingai, aš nedrįstu vertinti Klamo elgesio, aš tik lyginu, nes tu priešiniesi tokiam lyginimui. Juk Klamas yra lyg koks moterų komendantas, liepia čia vienai, čia kitai ateiti, nė vienos ilgai nepakenčia ir kaip liepia ateiti, taip liepia ir išeiti. Ak, Klamui per didelis būtų vargas parašyti laišką. Palyginus su tokiu elgesiu, juk nė nešiurpu, kad visiškai uždarai gyvenąs Sortinis, kurio ryšiai su moterimis bent jau niekam nežinomi, vieną sykį sėdasi ir dailia valdininko rašysena parašo tegu, teisybė, ir šlykštų laišką? Ir jeigu čia skirtumas nėra Klamui palankus, veikiau net priešingai,— tai negi Frydos meilė ką pridės Klamo naudai? Patikėk, labai sunku, tikriau sakant, visados labai lengva įvertinti moterų santykius su valdininkais. Meilės čia niekad netrūksta. Nelaimingos valdininko meilės iš viso nebūna. Šiuo požiūriu sakyti apie kokią nors merginą,— kalbu čia anaiptol ne vien apie Frydą,— kad ji tik todėl atsidavė valdininkui, jog mylėjo jį, visai nereiškia jos girti. Mergina valdininką mylėjo ir jam atsidavė, taip buvo, bet girti čia nėra ko. Tu sakysi, kad Amalija vis dėlto Sortinio nemylėjo. Ką gi, ji jo nemylėjo, bet gal vis dėlto mylėjo, kas čia gali nuspręsti? Net ji pati neįstengs. Kaip ji gali manyti jo nemylėjusi, jeigu taip smarkiai atstūmė jį, kaip greičiausiai dar niekados nebuvo atstumtas joks valdininkas? Barnabas sako, kad Amalija ir dabar dar kartais tebedreba nuo to mosto, kuriuo prieš trejus metus užtrenkė langą. Ir tai teisybė, todėl ir nevalia jos klausti; ji nutraukė visus ryšius su Sortiniu, tik tai ji ir težino; ji nežino, ar myli Sortinį, ar ne. Tačiau mes žinom, kad moterys norom nenorom pamilsta valdininkus, vos tik šie kada nors į jas atsigręžia; negana to, jos jau iš anksto myli valdininkus, nors ir kaip pačios mėgintų tatai neigti, o Sortinis juk ne

tik atsigręžė į Amaliją, bet, pamatęs ją, net peršoko per grąžulą, nuo rašomo darbo aptirpusiom savo kojom per grąžulą peršoko. Tačiau tu sakysi, kad Amalija yra išimtis. Taip, ji — išimtis, ji tai įrodė atsisakydama eiti pas Sortinį, tai jau pakankama išimtis; o kad ji, be to, dar būtų ir nemylėjusi Sortinio,— čia jau būtų net pernelyg didelė išimtis, tatai būtų visai nebesuvokiama. Juk mums aną popietę tikrai akys buvo aptemusios, tačiau tai, kad mes anuomet pro tas ūkanas tarėmės pa'stebį bent truputį Amalijos įsimylėjimo, rodė, jog truputis blaivaus proto mums dar vis dėlto buvo likęs. Tačiau jeigu dabar visa tai sudėsim į krūvą, kuo gi Fryda dar besiskirs nuo Amalijos? Tik tuo, kad Fryda padarė tai, ką Amalija atsisakė padaryti.
— Galbūt,— tarė K.,— tačiau man didžiausias skirtumas yra tas, kad Fryda — mano sužadėtinė, o Amalija man iš esmės tiek terūpi, kiek ji yra Barnabo, pilies pasiuntinio, sesuo, ir jos likimas galbūt irgi susijęs su Barnabo tarnyba. Jeigu valdininkas būtų ją taip įžūliai nuskriaudęs, kaip man iš pradžių atrodė klausantis tavo pasakojimo, tai ši istorija man būtų didžiai knietė jusi, tačiau irgi kur kas labiau kaip viešas reikalas, o ne kaip asmeninis Amalijos sielvartas. Tačiau dabar, sprendžiant iš tavo pasakojimo, situacijoje randasi naujas, man, tiesa, ne visai suprantamas, tačiau kadangi ne kas kitas, o kaip tik tu pasakoji, pakankamai tikėtinas posūkis, todėl aš mielu noru esu linkęs visai mesti tuos dalykus iš galvos, juk nesu ugniagesys, kas man rūpi Sortinis. Tačiau man rūpi Fryda, ir todėl rodosi keista, kad tu, nors aš tavim visiškai pasitikiu ir labai norėčiau visados pasitikėti, aplinkiniais keliais, per Amaliją, vis taikaisi užpulti Frydą ir sieki, kad aš pradėčiau ją įtarinėti. Nemanau, kad darai taip tyčia ar juo labiau su piktais kėslais; jei taip manyčiau, jau seniai juk būčiau turėjęs iš čia išeiti. Darai taip netyčia, aplinkybės skatina tave taip elgtis; iš meilės Amalijai tu nori išaukštinti ją virš visų moterų, o kadangi pati Amalija tau rodosi neturinti pakankamai girtinų bruožų, tu, siekdama savo tikslo, gelbstiesi tuo, kad menkini kitas moteris. Amalijos poelgis yra keistas, bet juo daugiau tu man apie tą poelgį pasakoji, juo sunkiau darosi nuspręsti, ar jis buvo didis, ar menkas, protingas ar paikas, didvyriškas ar bailus, motyvus Amalija laiko paslėpusi savo krūtinėje, niekas jų iš jos neišpeš. Tuo tarpu Fryda nepadarė jokios keistenybės, tik ėjo ten, kur vedė širdis, kiekvienam, kas tuo nuoširdžiai domisi, tatai yra aišku, kiekvienas tatai gali patikrinti, paskaloms nebėra vietos. Tačiau aš nesiekiu nei Amalijos sumenkinti, nei Frydos ginti, noriu tau tik paaiškinti, koks mano požiūris į Frydą, ir parodyti, kaip

kiekvienas puolimas prieš Frydą drauge yra ir puolimas prieš mano egzistenciją. Atvykau čia savo valia ir savo valia čia lyg kirste įsikirtau, tačiau už viską, kas po to nutiko, visų pirma už savo ateities perspektyvas,— kad ir kokios jos būtų miglotos, vis dėlto jų esama,— už visa tai aš turiu būti dėkingas Frydai, šito jokiom diskusijom nenuneigsi. Tiesa, buvau čia priimtas kaip matininkas, tačiau tai tebuvo regimybė, su manim buvo žaidžiama, buvau genamas iš visų namų, šiandien su manim irgi tebežaidžiama, tiktai daug daugiau vargo tai kainuoja, aš, sakytumei, išsiplėčiau, o tai jau šį tą reiškia, aš, nors ir labai visa tai menka, turiu vis dėlto, regis, būstą, tarnybą ir tikrą darbą, turiu sužadėtinę, kuri atlieka mano tiesiogines pareigas, jeigu man reikia tvarkyti kitus reikalus, aš ją vesiu ir tapsiu bendruomenės nariu, be to, greta valdinio ryšio, turiu dar vieną, ligi šiol, tiesa, nepanaudotą, asmeninį ryšį su Klamu. Juk tai jau turbūt nemažai? O ką gi jūs sveikinate, kai aš pas jus ateinu? Kam tu patiki savo šeimos istoriją? Kas teikia tau vilties, kad atsiras galimybė, tegu ir visai mažulytė, tegu ir neįtikima galimybė sulaukti kokios nors pagalbos? Turbūt vis dėlto ne aš, ne matininkas, kurį, pavyzdžiui, prieš savaitę Lazemanas su Brunsviku jėga išstūmė iš savo namų, ne, tokios vilties tau teikia žmogus, jau turįs šiokios tokios galios, tačiau už tą galią aš turiu būti dėkingas Frydai, Frydai, kuri yra tokia kukli, kad, žinoma, nenorės nieko nė girdėti, jeigu tu ją imsi klausinėti apie panašius dalykus. Ir vis dėlto, turint tai galvoje, norisi manyti, kad Fryda savo nekaltumu daugiau nuveikė, nei Amalija visa savo puikybe; mat man atrodo, kad tu ieškai pagalbos Amalijai. Kieno gi pagalbos? Ogi vis dėlto ne kieno kito, tik Frydos?
— Argi aš tikrai taip šlykščiai kalbėjau apie Frydą? — paklausė Olga.— Aš tikrai nenorėjau taip kalbėti ir esu įsitikinusi, kad nekalbėjau, tačiau galėjo taip būti, mūsų padėtis tokia, kad nesutariam su visu pasauliu ir, pradėję skųstis, nuklystam nežinia kur. Tavo teisybė ir tai, kad dabar tarp mūsų ir Frydos esama didžiulio skirtumo, ir verta tą skirtumą vieną sykį pabrėžti. Prieš trejus metus mes buvom merginos iš doros šeimos, o Fryda — našlaitė, „Tilto“užeigos merga, mes eidavom pro šalį, nė akim į ją nedirsteldamos; žinia, tai buvo per didelė puikybė, bet mes taip buvom išauklėtos. Aną vakarą „Ponų smuklėje“ galėjai pamatyti, kaip dabar viskas pasikeitę: Fryda su botagu rankoje, o aš — tarnų gaujoje. Tačiau viskas juk dar blogiau. Fryda gali mus niekinti, tai dera jos padėtyje, tikrieji santykiai verčia ją taip daryti. Bet kas tik mūsų neniekina! Tas, kas ryžtasi mus niekinti, išsyk atsiduria be galo gausioje draugijoje. Ar pažįsti Frydos įpėdinę? Ji vardu Pepė. Tik užvakar ją pirmąsyk pamačiau; lig šiol ji buvo kambarinė. Nėra abejonės, ji mane niekina labiau negu Fry- da. Pamačiusi pro langą, kad ateinu alaus, puolė prie durų ir jas užrakino, turėjau ilgai prašyti ir pažadėti, kad atiduosiu jai kaspiną, kurį ryšiu plaukuose, tik tada mane įsileido. Tačiau kai atidaviau Pepei kaspiną, ji nusviedė jį kertėn. Ką gi, jai valia mane niekinti, iš dalies aš esu priklausoma nuo jos malonės, ji yra „Ponų smuklės“ baro panelė; tiesa, tik laikinai, ir tikrai neturi reikiamų savybių, kad būtų priimta ten nuolatos dirbti. Užtenka tik pasiklausyti, kaip šeimininkas kalbasi su Pepe, o paskui palyginti, kaip jis kalbėdavosi su Fryda. Tačiau tai irgi nekliudo Pepei niekinti Amalijos — tos Amalijos, kuriai vieno žvilgsnio užtektų mažutei Pepei su visom jos kasom ir nėrinėliais taip greitai išvyti iš kambario, kaip pati Pepė savo storomis kojukėmis niekados pati viena neįstengtų išlėkti. Kokių piktinančių josios poelgių apie Amaliją turėjau vakar vėlei klausytis, kol paskui manim susidomėjo smuklės svečiai — žinia, lygiai taip pat, kaip tu sykį jau esi regėjęs.
— Kaip tu įsibauginusi,— tarė K.,— aš juk norėjau tik grąžinti Frydai jai deramą vietą, o ne jus sumenkinti, kaip tu štai dabar supratai. Kai kuo ypatinga jūsų šeima yra ir man, aš to neslepiu; tačiau nesuprantu, kaip tas ypatingumas galėtų duoti dingstį jus niekinti.
— Ak, K.,— tarė Olga,— būgštauju, kad ir tu dar tai suprasi; negi niekaip neįstengi suvokti, kad Amalijos pasielgimas su Sortiniu buvo pirmoji to niekinimo dingstis?
— Tai jau būtų pernelyg keista,— atsakė K.— Galima Amalija dėl to žavėtis, galima ją smerkti, bet niekinti? Ir net jeigu Amalija dėl man nesuprantamų priežasčių yra iš tikrųjų niekinama, kodėl gi ta panieka gula ir ant jūsų, nieko nekaltos šeimos? Kad Pepė, pavyzdžiui, niekina tave, tas jau labai įžūlu, ir aš, kai tik vėl kada nueisiu „Ponų smuklėn“, jai už tai atkeršysiu.
— Sunkaus triūso, K., imtumeis,— tarė Olga,— jei mėgintum pakeisti visų mūsų išdavikų nusistatymą, mat viskas čia eina iš pilies. Dar gerai atsimenu, kaip buvo aną dieną prieš pietus. Brunsvikas, anuomet mūsų parankinis, atėjo kaip kiekvieną dieną, tėvas davė jam darbo ir išsiuntė namo, paskui mes susėdom pusryčių, visi, išskyrus Amaliją ir mane, buvo labai smagūs, tėvas vis pasakojo apie šventę, kūrė, kaip ugniagesys, visokius planus, mat pilis turi savus ugniagesius, kurių grupė irgi buvo atsiųsta šventėn, su ta grupe buvo šis bei

tas aptarta, šventėje dalyvavę pilies ponai pamatė mūsų ugniagesių įgūdžius, labai palankiai apie juos atsiliepė, lygino su jais pilies ugniagesių sugebėjimus, ir išvada buvo mums palanki, kalbėta, kad reikią naujai pertvarkyti pilies ugniagesių tarnybą, o tam praversią instruktoriai iš kaimo, galvota, teisybė, apie keletą, tačiau tėvas vylėsi, kad pasirinktas būsiąs jis. Apie tai jis dabar ir šnekėjo, rankomis apglėbęs pusę stalo, mat visados turėjo mielą madą prie stalo plačiai išsikėtoti; o kai pro atvirą langą pakėlė akis į dangų, jo veidas buvo toks jaunatviškas ir viltingas, kokio man daugiau niekados nebebuvo lemta išvysti. Tik staiga Amalija taip ryžtingai, kaip mes dar nebuvom girdėję, pareiškė, girdi, tokiomis ponų šnekomis nereikią labai kliautis, ponai panašiomis progomis mėgstą ką nors malonaus pasakyti, tačiau tai mažai teturį ar net visai neturį reikšmės, girdi, jie čia pasaką, čia pamirštą, o mes, žinia, artimiausia proga ir vėl duodamės jų suvedžiojami. Motina subarė Amaliją už tokias kalbas, tėvas tik pasijuokė, kad ji, girdi, šnekanti kaip išmintinga ir visko regėjusi senė, bet paskui stabtelėjo, lyg ir ieškojo kažko, ko tik dabar pasigedo, tačiau nieko netrūko, ir jis pasakė: Brunsvikas, girdi, pasakojęs kažką apie pasiuntinį ir suplėšytą laišką; ir pasiteiravo, ar mes apie tai ką nors žiną, apie ką tas pasakojimas ir kaip ten buvę. Mes patylėjom, Barnabas, anuomet dar jaunutis kaip ėriukas, pasakė keletą itin kvaitų ir įžūlių žodžių, kalba pasisuko kiton pusėn, ir viskas buvo pamiršta.
Amalijos bausmė
— Tačiau netrukus mus iš visų pusių užgriuvo klausimai apie tą istoriją su laišku, ėmė lankytis draugai ir priešai, pažįstami ir svetimi; bet niekas ilgai neužsibūdavo, geriausi bičiuliai labiau už visus skubinosi atsisveikinti. Lazemanas, šiaip visados lėtas ir orus, įžengė vidun taip, lyg būtų norėjęs tik pasižiūrėti, kokio dydžio mūsų troba, akys aplėkė pusratį, ir tuo visi jo reikalai čia buvo baigti, ir buvo panašu į šiurpų vaikų žaidimą, kai Lazemanas spruko laukan, o tėvas, ištrūkęs iš supančių žmonių, puolė svečiui įkandin ligi namų durų, o paskui liovėsi vijęsis; Brunsvikas atėjęs atsisakė darbo pas tėvą; sugebėjo tas gudragalvis pasinaudoti akimirka — visai nuoširdžiai pareiškė ketinąs stotis ant savų kojų; užsakovai atėję ieškojo tėvo sandėlyje savo batų, paliktų čia taisyti, iš pradžių tėvas dar mėgino perkalbinėti užsakovus, o mes visi kaip įmanydami stengėmės jį paremti,

paskui tėvas pasidavė ir tylomis padėdavo žmonėms ieškoti, užsakymų knygoje braukė eilutę po eilutės, odos atsargas, kurias žmonės pas mus laikė, atidavinėjo, skolas grąžino, viskas tvarkėsi be menkiausių ginčų, visi buvo patenkinti, kad pavyko greitai ir visiškai nutraukti ryšius su mumis, niekas nepaisė, kad dėl to ir nuostolių randasi. O galų gale, kaip ir buvo galima numatyti, pasirodė Zėmanas, ugniagesių viršininkas; ir dabar teberegiu tą sceną; Zėmanas, aukštas ir tvirtas, tačiau gunktelėjęs ir nesveikų plaučių vyras, visados rimtas, iš viso nemokąs juoktis, stovi prieš mano tėvą, kuriuo žavėjosi, kuriam bičiulystės valandą žadėjo viršininko pavaduotojo vietą, ir turi dabar šit pranešti, kad draugovė šalina tėvą iš savo narių tarpo ir prašo grąžinti diplomą. Žmonės, tuo metu kaip tik pas mus buvę, metė visus savo reikalus ir susispietė ratu aplink tuodu vyrus. Zėmanas nieko neįstengia pasakyti, tik vis plekšnoja tėvui per pečius, lyg norėdamas iš tėvo išpurtyti tuos žodžius, kuriuos pats privalo pasakyti ir kurių niekaip neranda. Ir dar visąlaik juokiasi, tikriausiai mėgindamas tuo pats apsiraminti ir kirus apraminti; bet kadangi nemoka juoktis, ir dar niekas nėra girdėjęs jo juokiantis, niekam nė mintis galvon neateina, kad čia juokas. Tačiau tėvas nuo ros dienos jau pernelyg pavargęs ir nusiminęs, kad galėtų kam nors padėti, atrodo net, jog jis per daug pavargęs, kad apskritai įstengtų pagalvoti, kas čia dedasi. Mes juk visi buvom vienodai nusiminę, bet, būdami jauni, negalėjom patikėti tokiu visišku žlugimu, vis manėm, kad lankytojų virtinėje galų gale ateis vis dėlto bent vienas, kuris įsakys liautis ir privers viską vėlei pasukti atgalios. Buvom tokie nenuovokūs, kad Zėmanas mums regėjosi tam itin tinkamas. Suklusę laukėme, kada gi iš šito nepaliaujamo juoko galų gale išsiskirs aiškus žodis. Iš ko gi buvo galima dabar daugiau juoktis, jei ne iš mus užgriuvusios kvailos neteisybės. Ponas viršininke, ponas viršininke, pasakyk tamsta galų gale viską tiems žmonėms, mintyse kartojome mes, spausdamiesi prie jo artyn, tačiau jis tiktai ėmė keistai sukiotis. Pagaliau jis vis dėlto prabilo, tiesa, ne mūsų slaptus troškimus tenkindamas, o paklusdamas drąsinantiems arba irzliems žmonių raginimams. Mes vis dar turėjom vilties. Pirmiausia jis ėmėsi labai gini tėvą. Pavadino jį draugovės puošmena, nepasiekiamu pavyzdžiu jaunajai kartai, nepakeičiamu nariu, kurio netekimas mažne išardysiąs draugovę. Visa tai buvo labai gražu; kad jis butų tuo ir užbaigęs kalbą! Tačiau jis šnekėjo toliau. Jeigu, girdi, draugovė dabar vis dėlto pasiryžusi prašyti tėvą, kad šis, beje, tik laikinai pasitrauktų, tai būsią suprantama, kad tik didžiai svarios priežastys privertusios

draugovę žengti šį žingsnį. Jeigu ne šaunus tėvo pasirodymas per vakarykštę šventę, gal, girdi, būtų dar buvę galima ir be to išsiversti, tačiau kaip tik tas pasirodymas itin sužadinęs valdžios dėmesį; draugovė dabar atsidūrusi visiems prieš akis, todėl turinti dar labiau nei pirma rūpintis savo gretų tyrumu. O dabar šit įvyko pasiuntinio įžeidimas, tad draugovė neradusi jokios kitos išeities, ir jis, Zėmanas, prisiėmęs sunkią pareigą tatai pranešti. Tegu, girdi, tėvas jam dar labiau tos pareigos neapsunkinąs. Kaip džiaugėsi Zėmanas tatai sudėstęs, jis taip pasikliovė savo žodžiais, jog net nebereiškė bereikalingo pagarbumo, parodė į sienoje kabantį diplomą ir pamojo pirštu. Tėvas linktelėjo ir žengė jo atnešti, tačiau virpančiom rankom neįstengė nukabinti nuo kablio; pasilipusi ant krėslo, aš jam padėjau. Tą pačią akimirką viskas buvo baigta; tėvas net neišėmė diplomo iš rėmų, atidavė Zėma- nui viską kaip buvo. Paskui atsisėdo kertėn, nė piršto daugiau nebepa- judino ir su niekuo nebesišnekėjo, mes vieni, kaip mokėjom, turėjom baigti derybas su žmonėmis.
— Ir kur tu čia įžvelgi pilies įtaką? — paklausė K.— Kol kas, regis, pilis čia nesikišo. Tai, apie ką tu man ligi šiol pasakojai, buvo tik neprotingas žmonių baikštumas, piktdžiugiavimas dėl kito bėdos, nepatikima draugystė, dalykai, kurių visur esama, o iš tavo tėvo pusės — bent man taip atrodo — ir tam tikras smulkmeniškumas; nes kas gi buvo tasai diplomas? Jo gabumų patvirtinimas — o gabumų jis juk neprarado; jeigu jų dėka tėvas buvo nepakeičiamas, tai juo geriau, ir viršininkui jis būtų visą reikalą iš tikrųjų apsunkinęs, jei tiktai sulig antruoju žodžiu būtų nubloškęs jam diplomą po kojų. O jau itin įsidėmėtina man regisi, kad tu nė neužsimeni apie Amaliją,— Amalija, kuri buvo dėl visko kalta, greičiausiai ramiai sau stovėjo nuošalyje ir žiūrėjo, kaip viskas niokojama.
— Ne,— tarė Olga,— niekam čia nevalia priekaištauti, niekas negalėjo kitaip elgtis, čia jau reiškėsi pilies įtaka.
— Pilies įtaka,— pakartojo Amalija, nepastebimai įžengusi iš kiemo; tėvai jau seniai gulėjo lovose.— Čia pasakojamos istorijos apie pilį? Tai judu dar vis tebesėdit drauge? Juk tu ketinai tučtuojau atsisveikinti, K., o dabar jau dešimta netoli. Argi tau apskritai įdomios tokios istorijos? Čia yra žmonių, kurie minta tokiomis istorijomis, susėda draugėn, kaip judu štai šičia, ir vaišina kits kitą; bet tu, man regis, ne iš tokių.
— Kodėl gi,— tarė K.,— aš kaip tik iš tokių; o žmones, nesidominčius tokiomis istorijomis ir paliekančius tiktai kitiems jomis domėtis, aš nelabai tevertinu.
— Ką gi,— pasakė Amalija,— bet žmonių interesai juk būna labai skirtingi, girdėjau sykį apie jauną vyrą, kuris dieną naktį skendėjo mintyse apie pilį, visa kita apleidęs, žmonės jau pradėjo būgštauti, ar tik sveikas protas nebus jo palikęs, nes visas jo protas buvo viršuj, pilyje. Tačiau galų gale pasirodė, kad po teisybei jam knietėjo ne pati pilis, o tik vienos kanceliarijų valytojos duktė, ją jis pagaliau gavo, ir tada viskas susitvarkė.
— Manau, kad tas vyras man būtų patikęs,— tarė K.
— Kad vyras tau būtų patikęs,— atsakė Amalija,— aš abejoju, bet galbūt jo žmona. Na, netrukdysiu judviejų, pati einu gulti, o šviesą irgi turėsiu užgesinti, dėl tėvų; juodu, teisybė, išsyk užmiega, bet po valandos tikrasis miegas baigiasi, o tada juos net menkiausias at- švaitėlis erzina. Labos nakties.
Ir tikrai netrukus pasidarė tamsu, Amalija, matyt, pasitaisė sau guolį kur nors ant žemės, greta tėvų lovos.
— Kas gi tasai jaunas vyras, apie kurį ji kalbėjo? — paklausė K.
— Nežinau,— atsakė Olga.— Gal Brunsvikas, nors ši istorija ne visai jam tinka, o gal ir kas kitas. Amaliją nelengva tiksliai perprasti, nes dažnai nežinia, ar ji kalba ironiškai, ar rimtai. Dažniausiai rimtai, bet skamba ironiškai.
— Mesk iš galvos tuos svarstymus! — tarė K.— Kaipgi tu pasidarei tokia priklausoma nuo jos? Ar taip buvo jau ir prieš didžiąją nelaimę? Ar tik vėliau? Ir argi tavęs niekad nesuima noras tapti nuo jos nepriklausoma? Ir ar ši priklausomybė turi kokį nors protingą pagrindą? Ji jauniausia, taigi privalo visų klausyti. Ar kalta, ar ne, bet ji užtraukė nelaimę šeimai. Užuot kasdien vis iš naujo prašiusi jūsų atleidimo, ji vaikšto aukščiau už visus iškėlusi galvą, niekuo nesirūpina, tik maloningai teikiasi globoti tėvus, nieko, kaip pati sako, nenori žinoti, o jei galų gale jums kada ką nors pasako, tai jos kalba būna dažniausiai rimta, bet skamba ironiškai. O gal ji valdo savo grožiu, apie kurį tu keliskart užsiminei? Na, jūs visi trys labai vienas į kitą panašūs, tačiau tai, kuo ji nuo judviejų skiriasi, anaiptol jos nepuošia, jau pirmąsyk ją išvydus, mane tiesiog atbaidė jos bukas, nemeilus žvilgsnis. O be to, nors ji ir jaunėlė, tačiau jos išvaizda to neliudija, ji atrodo visai be amžiaus, kaip tos moterys, kurios mažne nesensta, bet mažne niekados ir jaunos nėra buvusios. Tu regi ją kasdien, todėl nepastebi, koks rūstus josios veidas. Tad, geriau pagalvojęs, negaliu

labai rimtai žiūrėti nė į Sortinio aistrą, galbūt jis tuo laišku norėjo Amaliją tiktai nubausti, o ne pasišaukti.
— Apie Sortinį aš nenoriu šnekėti,— tarė Olga.— Iš pilies ponų visko gali tikėtis kiekviena, ir visų gražiausia, ir visų bjauriausia mergina. Bet šiaip tu labai klysti dėl Amalijos. Žiūrėk, man juk nėra reikalo stengtis nuteikti tave, kad būtum itin palankus Amalijai, ir jeigu vis dėlto tą mėginu, tai tik dėl tavęs. Šiaip ar taip, Amalija buvo mūsų nelaimės priežastis, tatai neabejotina, tačiau net tėvas, kurį juk nelaimė sunkiausiai prislėgė ir kuris niekados neįstengė valdyti savo žodžių, juoba namie,— net tėvas, ir net pačiu slogiausiu metu, nė žodeliu jai nepriekaištavo. Ir ne todėl, kad būtų pritaręs Amalijos elgesiui; kaipgi tėvas, Sortinio garbintojas, būtų galėjęs tokiam elgesiui pritarti; tėvas nė iš tolo tokio elgesio neįstengė suprasti; jis su mielu noru būtų paaukojęs Sortiniui ir pats save, ir viską, ką tik turėjo,— teisybė, ne taip, kaip dabar iš tikrųjų atsitiko dėl Sortinio spėjamo pykčio. Tik spėjamo pykčio, nes daugiau mums nieko apie Sortinį neteko patirti; ligi tol jis gyveno visai uždarai, o po to galėjai pamanyti, kad jo apskritai nebesama. Ir šit — kad būtumei matęs Amaliją tuo metu. Visi mes žinojom, kad jokios akivaizdžios bausmės nebus. Tik visi nuo mūsų pasitraukė. Ir čionykščiai žmonės, ir pilis. Tačiau žmonių pasitraukimą mes, aišku, jutom, o iš pilies nebuvo jokių ženklų. Juk mes nė anksčiau nejutom jokio pilies domesio, tad kaipgi dabar būtume galėję pajusti ten permainą? Ta ramybė buvo visų blogiausias dalykas. Anaiptol ne žmonių pasitraukimas,— juk jie taip padarė ne iš kokio įsitikinimo, galbūt jie nė neturėjo mums jokių rimtų priekaištų, dabartinės paniekos dar visai nebuvo justi, jie taip padarė tiktai iš baimės ir dabar laukė, kaip viskas toliau klostysis. Ir skurdo mums dar nereikėjo bijoti, visi skolininkai mums atsiteisė, atsiskaitymai mums buvo naudingi, jei ir trūko mums kokių maisto išteklių, tai slapčiomis mus gelbėjo giminės, tatai buvo nesunku, juk viskas nutiko pjūties metu, žemės, teisybė, neturėjom, talkon mūsų irgi niekas neėmė, pirmą sykį gyvenime buvom pasmerkti dykinėti. Ir šit sėdėjom visi drauge, užsidarinėję langus per liepos ir rugpjūčio karščius. Ir nieko neįvyko. Neatėjo joks kvietimas, jokia žinia, joks pranešimas, joks svečias — nieko.
— Na,— tarė K.,— jeigu nieko neįvyko ir nereikėjo laukti jokios akivaizdžios bausmės, ko gi tuomet bijojot? Kas jūs per žmonės!
— Kaip čia tau paaiškinus? — atsakė Olga.— Mes bijojom ne būsimų dalykų, mus slėgė jau vien dabartis, mes buvom jau baudžia-

mi. Jule kaimo žmonės tiktai ir telaukė, kad mes pas juos ateitume, kad tėvas vėl atidarytų savo dirbtuvę, kad Amalija, mokanti siūti labai gražias suknias, tiesa, tik didžiausioms ponioms, vėlei gautų užsakymų, juk visi žmonės gailėjosi to, ką buvo padarę; kuomet kaime visiškai atstumiama gerą vardą turėjusi šeimyna, vienokių ar kitokių nuostolių kiekvienas patiria, kaimiečiai, išsižadėdami mūsų, tarėsi tik vykdą pareigą, mes jų vietoje irgi ne kitaip būtume pasielgę. Juk jie gerai nė nežinojo, kas čia buvo nutikę, tik pasiuntinys grįžo į „Ponų smuklę“ su popieriaus skiautėmis rankoje. Fryda matė jį išeinantį ir pareinantį, persimetė su juo keliais žodžiais ir čia pat paskleidė tai, ką buvo iš jo patyrusi; bet irgi ne dėl to, kad būtų buvus mums priešiška, o stačiai iš pareigos,— ši pareiga ir bet kam kitam tokiu atveju būtų tekusi. O dabar, kaip jau sakiau, visam kaimui būtų labiausiai patikę, jei reikalas būtų laimingai pasibaigęs. Jeigu mes štai vieną dieną būtume atėję su žinia, kad viskas jau sutvarkyta, kad tai, sakysim, buvęs tiktai nesusipratimas, dabar jau visai išsiaiškintas, arba kad tai, tiesa, buvęs prasižengimas, bet jis, girdi, jau veiksmu atitaisytas, arba — net to žmonėms būtų pakakę — kad mums, pasinaudojus savo ryšiais pilyje, pavykę viską užglostyti, tai visi, be jokios abejonės, vėl būtų sutikę mus išskėstomis rankomis, būtų mus bučiavę, glėbesčiavę, pobūvius rengę — tatai aš kitais atvejais jau ne kartą esu patyrusi. Tačiau nė tokios žinios nebūtų reikėję; jeigu tik būtume išėję laisvėn ir pasiūlę atnaujinti senus ryšius, nė žodžiu neužsimindami apie istoriją su laišku,— kuo džiugiausiai visi būtų atsisakę aptarinėti šį dalyką; juk žmonės nuo mūsų atsiskyrė ne vien iš baimės, o dar ir todėl, kad istorija buvo labai nemaloni, kad jie troško stačiai nieko apie ją negirdėti, nieko apie ją nekalbėti, apie ją negalvoti, išvengti reikalo vienaip ar kitaip su ja susiliesti. Fryda pagarsino istoriją ne todėl, kad būtų norėjusi ja pasidžiaugti, o todėl, kad siekė pati nuo jos apsisaugoti ir kitus apsaugoti, kad rūpinosi atkreipti bendruomenės dėmesį į tai, jog čia nutiko kažkas, ko privalu kuo rūpestingiausiai vengti. Ne mes, kaip šeima, buvom čia svarbūs, svarbi buvo tik pati istorija, o mes žmonėms rūpėjom tik tiek, kiek buvom į ją įsivėlę. Taigi jeigu mes būtume tiktai vėl pasirodę, davę šventą ramybę praeičiai, savo elgesiu parodę, kad — nesvarbu kaip — su ta istorija susidorojom, ir viešuomenė šitaip būtų buvusi įtikinta, kad šios istorijos, kad ir kokia ji būtų, niekados daugiau nebeteks aptarinėti,— taip irgi viskas būtų buvę gerai; visur būtume radę senąjį norą padėti, net jeigu mes būtume dar ne iki galo tą istoriją pamiršę, žmonės būtų supratę ir mums padėję

visiškai ką pamiršti. Tačiau mes vietoj to sėdėjom namie. Nežinau, ko mes laukėm, veikiausiai Amalijos apsisprendimo, anuomet, tą rytą, ji paėmė šeimos vadžias į rankas ir jų nebepaleido. Be jokių ypatingų žygių, neįsakinėdama, nieko neprašydama, bemaž vien savo tylėjimu. Mes, kiti, žinia, daug ką turėjom apšnekėti, nuo ryto lig vakaro truko nesiliaujamas šnibždesys, o kartais tėvas, staiga pagautas baugumo, pasišaukdavo mane ir aš pusę nakties praleisdavau prie j& lovos. Arba kitą sykį, būdavo, sutupiam krūvon mudu su Barnabu, kuris juk dar labai menkai ką teįstengė suprasti ir be paliovos karštai troško klausytis aiškinimų, ir vis tų pačių, mat jau aiškiai numanė, kad nerūpestingi metai, laukiantys kitų bendraamžių, jam nebebus skirti, taip mudu sėdėdavom — visai panašiai, K., kaip dabar mudu — ir nė nepa- jusdavom, kad ir naktis praslinko, ir rytas vėlei atėjęs. Motina buvo iš mūsų labiausiai nusilpus, tikriausiai todėl, kad kentė ne tik drauge visų bendrąjį, bet ir kiekvieno iš mūsų atskirą sielvartą, tad mes, žvelgdami į ją, su siaubu galėjom regėti tuos pasikeitimus, kurie, kaip nujautėm, buvo lemti visai mūsų šeimai. Mėgstama jos vieta buvo kanapos kampas,— tos kanapos mes seniai nebeturim, ji stovi didžiojoj Brunsviko menėj,— taigi ji sėdėjo ten ir — negalėjai aiškiai suprasti — lyg snūduriavo, lyg varinėjo ilgus pokalbius su savim, kaip, rodės, galėjai spręsti iš jos krutančių lūpų. Juk buvo taip savaime suprantama, kad mes be paliovos aptarinėjam laiško istoriją, narstom ją skersai išilgai, svarstom visas jos žinomas smulkmenas ir visas nežinomas galimybes ir kad be paliovos, lenkčiui išradinėjam planus, kaip viską gerai užbaigti, tas buvo savaime suprantama ir neišvengiama, bet tas nebuvo gerai, juk šitaip mes be paliovos vis giliau klimpom į tai, iš ko norėjom ištrūkti. Ir kokia gi buvo nauda iš tų kad ir puikiausių sumanymų; nė vieno iš jų neįmanoma buvo įgyvendinti be Amalijos, vis tai buvo vien prisirengimai, beprasmiški dėl to, kad jų rezultatai Amalijos nė nepasiekdavo, o jeigu ir būtų pasiekę, tai nebūtų susidūrę ten su niekuo daugiau, tik su tyla. Ką gi, dabar aš Amaliją, laimė, suprantu geriau nei anuomet. Jos našta buvo didesnė už mūsų visų; neįmanoma nė suvokti, kaip ji pakėlė ją ir dar šiandien tarp mūsų tebegyvena. Motiną galbūt slėgė visų mūsų sielvartas, motina nešė jį, stačiai ją užgriuvusį, bet nešė nebeilgai; negalima sakyti, kad ji ir šiandien tą naštą dar neštų, nes jau ir anuomet jos protas buvo susijaukęs. O Amalija ne tik nešė sielvartą, bet turėjo ir proto jį permanyti, mes regėjom tik padarinius, o ji žvelgė į pačią priežastį, mes vylėmės rasią kokią nors menką išeitį, o ji žinojo, kad viskas nulemta,

mums derėjo šnibždėtis, o jai — tik tylėti. Ji stovėjo ir gyveno akis į akį su tiesa, ir nešė tą gyvenimą anuomet, kaip neša ir šiandien. Kiek daug lengviau buvo mums, nepaisant visos mūsų negandos. Tiesa, mes turėjom palikti savo namus; į juos įsikėlė Brunsvikas, o mums buvo paskirta šita lūšna, karučiu mes per kelis kartus susivežėm čionai savo mantą, mudu su Barnabu traukėm, tėvas su Amalija stūmė iš paskos, motina, kurią mes iš pat pradžių pergabenom, vis sutikdavo mus tyliom aimanom, sėdėdama ant dėžės. Bet aš dar prisimenu, kad mes net per tas sunkias keliones,— jos buvo, be to, ir gėdingos, nes mes dažnokai sutikdavom derliaus vežimus, ir juos lydintys žmonės, išvydę mus, nutildavo ir sukdavo į šalį akis,— kad mes, mudu su Barnabu, net per tas keliones niekaip nesiliovėm šnekėjęsi apie mūsų rūpesčius ir planus, kad įsišnekėję kartais sustodavom ir tik tėvo „Ei!“ mums primindavo mūsų priedermę. Tačiau tie aptarinėjimai nė persikėlus neįstengė pakeisti mūsų gyvenimo, tik dabar mes pamažu ėmėm jau ir skurdą justi. Giminaičių parama baigėsi, mūsų ištekliai mažne visai išseko, ir kaip tik tuo metu pradėjo apie mus telktis tau jau pažįstama panieka. Žmonės pastebėjo, kad mums neužtenka jėgų išsivaduoti iš tos istorijos su laišku, ir labai dėl to mumis piktinosi, niekas neneigė, kad mūsų dalia labai sunki, nors viskas ir nebuvo tiksliai žinoma, visi suprato, kad patys greičiausiai nebūtų geriau už mus ištvėrę tokio išmėginimo, bet juo svarbiau jiems buvo visai nuo mūsų atsiriboti; jei būtume įveikę negandą, žmonės mus būtų, kaip ir dera, didžiai gerbę, bet kad mums tatai nepasisekė, jie galutinai padarė tai, ką ligi tol darė tik laikinai: iš visur mus išstūmė. Dabar jau apie mus niekas nebekalbėjo kaip apie žmones, mūsų pavardės niekas nebeminėjo; prireikus apie mus prašnekti, buvom vadinami pagal Barnabą, nekalčiausią iš mūsų, net apie lūšną ėmė sklisti negeras gandas, ir tu pats, jei tik gerai save patikrinsi, turėsi prisipažinti, kad, pirmą sykį įžengęs čionai, juk pagalvojai, kad ta panieka yra pagrįsta; vėliau, kai žmonės retsykiais vėl pradėjo pas mus užeidinėti, jie raukydavo nosį dėl visai nereikšmingų dalykų, sakysim, dėl to, kad maža aliejaus lempelė kybo ana ten, viršum stalo. Kurgi ji turėjo kitur kyboti, jei ne viršum stalo, bet žmonėms tai rodėsi nepakenčiama. Tačiau jeigu mes ir būtume perkėlę lempelę kitur, jų šlykštėjimasis dėl to nė kiek nebūtų sumažėjęs. Viską, kas mes buvom ir ką turėjom, supo ta pati panieka.

Maldavimo žygiai
— O ką mes tuo metu darėm? Blogiau nė negalėjom daryti,— dėl to mus būtų vertėję niekinti labiau nei dėl to, dėl ko iš tikrųjų buvom niekinami; mes išdavėm Amaliją, atsisakėm paklusti tylėjimu duotam josios įsakymui, mes nebegalėjom ilgiau taip gyventi, negalėjom gyventi visai be vilties ir pradėjom kiekvienas savaip šturmuoti pilį, maldauti atleidimo. Žinojom, teisybė, kad negalime nieko atitaisyti, žinojom ir tai, kad vienintelis viltingas mūsų ryšys su pilimi, ryšys per Sortinį, tėvui palankų valdininką, kaip tik dėl visų tų įvykių buvo pasidaręs nebeprieinamas, ir vis dėlto ėmėme veikti. Tėvas pirmas pradėjo, prasidėjo beprasmiški maldavimo žygiai pas seniūną, pas sekretorius, pas advokatus, pas raštininkus, dažniausiai jis nebūdavo priimamas, o jeigu kada per klastą ar atsitiktinumą ir būdavo,— kaip džiūgaudavom mes, gavę tokią žinią, kaip trynėmės rankas,— tai būdavo be galo skubiai atstumiamas ir jau niekados nebepriimamas. Juk labai jau lengva buvo jam atsakyti, piliai tatai visados taip lengva. Ko gi jis norįs? Kas jam nutikę? Už ką jis prašąs atleidimo? Kas ir kada pilyje bent pirštą prieš jį pajudinęs? Žinoma, jis nuskurdęs, nebetekęs klientų ir taip toliau, bet juk tai esą kasdieninio gyvenimo reiškiniai, amato ir rinkos reikalai, negi pilis turinti viskuo rūpintis? Ji iš tikrųjų, girdi, viskuo rūpinantis, tačiau negalinti juk šiurkščiai kištis į normalią gyvenimo eigą vien tik gindama atskiro žmogaus interesus, be jokio kito tikslo. Negi pilis turinti siųsti valdininkus, ir negi tie turį bėgioti paskui tėvo užsakovus ir jėga juos grąžinti? Tačiau, tokiais atvejais prieštaraudavo tėvas,— tuos dalykus mes ligi smulkmenų visi aptarinėdavom namie prieš žygį ir po žygio, susiglaudę kokiam kamputy, neva slapčiomis nuo Amalijos, kuri, tiesa, viską matė, tačiau mums nekliudė,— tačiau, tokiais atvejais prieštaraudavo tėvas, jis juk nesiskundžiąs dėl to, kad nuskurdęs, viską, ko jis netekęs, girdi, lengvai vėl atgausiąs, tai esą antraeilis dalykas, kad tik jam būtų atleista. Bet kas jam turį būti atleista? — toks būdavo atsakymas, skundo prieš jį, girdi, ligi šiol negauta, šiaip ar taip, jo kol kas nesą protokoluose, bent jau advokatams viešai prieinamuose protokoluose; todėl, girdi, kiek įmanu nustatyti, jokių kėslų prieš jį nesą, ir neatrodą, kad būsią. Gal tėvas galįs paminėti kokį prieš jį nukreiptą žinybų potvarkį? Tėvas to negalėjo. O gal koks valdžios organas kada įsikišęs? Apie tai tėvui nieko nebuvo žinoma. Na, jeigu jis nieko nežinąs ir nieko neįvykę, ko gi jis tuomet norįs? Ką jam esą galima

atleisti? Daugių daugiausia nebent tai, kad jis be reikalo gaišinąs žinybas, bet kaip tik tai esą neatleistina. Tėvas nepasidavė, anuomet jis buvo dar labai tvirtas, o dėl priverstinio dykinėjimo turėjo ganėtinai laiko. „Aš grąžinsiu Amalijai garbę, jau neilgai tas betruks“,— sakydavo jis keliskart per dieną mudviem su Barnabu, bet tik labai tyliai, nes Amalijai nevalia buvo to girdėti; ir vis dėlto sakydavo vien dėl Amalijos, nes iš tikrųjų galvojo visai ne apie garbės sugrąžinimą, o tik apie atleidimą. Tačiau kad gautų atleidimą, turėjo nustatyti savo kaltę; o pastarąją žinybos neigė. Jam šovė mintis,— ir tai buvo ženklas, kad jo protas jau sumenkėjęs,— jog kaltė slepiama nuo jo todėl, kad jis per mažai mokąs, mat ligi tol visados mokėjo tik nustatytas rinkliavas, kurios, bent mūsų sąlygomis, buvo pakankamai didelės. Tačiau dabar jis tarėsi turįs mokėti daugiau ir tai, žinoma, buvo neteisybė, nes mūsų žinybos, kad būtų paprasčiau, kad nekiltų nereikalingų kalbų, tiesa, ima kyšius, bet tuo pasiekti nieko neįmanoma. Tačiau tėvas dėjo į tai viltis, ir mes nenorėjom jam kliudyti. Pardavėm, ką dar turėjom,— tatai buvo bemaž vien būtiniausi daiktai,— šitaip sukaupėm pinigų, kad tėvas galėtų imtis savo mėginimų, ir ilgą laiką kasryt su malonumu matydavom, kaip tėvas, anksti susiruošęs į kelią, visuomet galėjo paskambinti kišenėje bent keliomis monetomis, Mes, teisybė, per dieną badaudavom, o vienintelis dalykas, ką tais pinigais laimėjom, buvo tas, kad šiek tiek laikėsi viltinga tėvo nuotaika. Tačiau tai vargu ar buvo gerai. Jis netrukus nusikamavo per tuos žygius, ir tai, kam be pinigų labai greitai būtų atėjęs galas, šitaip gerokai užsitęsė. Kadangi nė už papildomą mokestį nieko ypatingo nebuvo galima nuveikti, koks nors raštininkas kartais mėgindavo bent suvaidinti kažką veikiąs, žadėdavo viską išsiaiškinti, užsimindavo, neva jau aptikta tam tikrų pėdsakų, kuriuos jis tirsiąs ne iš pareigos, o tik iš prielankumo tėvui; tėvas, užuot pradėjęs vis labiau abejoti, ėmė vis daugiau tikėtis. Grįždavo su tokiu aiškiai beprasmišku pažadu taip, lyg vėlei parneštų visišką palaimą namams, ir buvo kančia žiūrėti, kaip jis, vis Amalijai už nugaros, perkreipta šypsena ir plačiai išplėstom akim rodydamas į Amaliją, mėgina duoti mums suprasti, kad Amalijos išgelbėjimas, kuris niekam daugiau, tik jai pačiai būsiąs netikėtas, esąs jau visai arti, tačiau tai, girdi, dar tebesą paslaptis ir mes turį ją griežtai laikyti. Šitaip, be abejo, dar būtų labai ilgai trukę, jeigu mes galų pagalėję nebūtume jau visai nebeįstengę gauti tėvui dar pinigų. Tiesa, po daugybės prašymų Barnabą Brunsvikas per tą laiką buvo priėmęs parankiniu, beje, tik su sąlyga, kad vakaro tamsoje pasiims užsakymus ir vėl tamsoje atneš padarytą darbą,— reikia pripažinti, kad Brunsvi- kas čia šiek tiek rizikavo, kad jo verslui per mus grėsė šioks toks pavojus, bet užtat jis ir mokėjo Barnabui labai mažai, o Barnabo darbas būna be priekaištų,— bet to uždarbio vos vos teužteko mums gelbėti nuo bado mirties. Be galo atsargiai ir po daugybės parengtinių užuominų pranešėm tėvui, kad daugiau neberemsim jo pinigais, tačiau jis tą žinią sutiko labai ramiai. Protu jis nebeįstengė suvokti, kokie tušti jo žygiai, tačiau nuolatiniai nusivylimai jau buvo jį nukamavę.
Teisybė, jis pasakė,— kalbėjo nebe taip aiškiai kaip anksčiau, kitados jis kone per aiškiai kalbėjo,— kad pinigų jam būtų jau visai nedaug tereikėję, kad ryt, o gal net ir šiandien jis, girdi, būtų viską sužinojęs, o dabar viskas nuėję niekais, vien pinigų stygius sužlugdęs jo viltis ir taip toliau, tačiau iš tono, kuriuo tėvas taip šnekėjo, buvo matyti, kad jis nė pats visu tuo netiki. Be to, jam išsyk, visai netikėtai gimė naujų planų. Kadangi jam nepavykę įrodyti kaltės ir todėl jis tarnybiniu keliu nieko daugiau nebegalėjęs pasiekti, vadinasi, turėjęs visas pastangas sutelkti vien į prašymus ir kreiptis į valdininkus privačiai. Juk tarp jų, girdi, tikrai ne vienas turįs gerą, užjausti gebančią širdį, kurios balsui, žinia, negalįs nusileisti tarnyboje, užtat galįs duotis peršnekamas ne tarnybos metu, užkluptas tinkamą valandą.
K. ligi šiol susimąstęs klausėsi Olgos, bet dabar pertraukė pasakojimą klausdamas:
— O tau atrodo, kad taip manyti neteisinga?
Tiesa, tolesnis pasakojimas turėjo duoti atsakymą į šį klausimą, tačiau jam magėjo iškart išsiaiškinti.
— Ne,— tarė Olga,— apie užuojautą ir panašius dalykus nė kalbos negali būti. Kad ir labai jauni ir nepatyrę buvom, mes tatai žinojom, o tėvas, aišku, irgi, tiktai pamiršo — ir tai, ir didumą kitų dalykų. Tėvas sumanė planą — atsistoti netoli pilies vieškely, kuriuo važiuoja valdininkų karietos, ir jeigu tik pasisektų, iškloti prašymą, kad jam būtų atleista. Atvirai kalbant, visai neprotingas planas, net jeigu įvyktų neįmanomas daiktas ir prašymas tikrai pasiektų kokio nors valdininko ausį. Argi pavienis valdininkas gali atleisti? Juk tai geriausiu atveju būtų žinybų visumos reikalas, bet ir ji veikiausiai gali ne atleisti, o tik teisti. Bet ar valdininkas, net panorėjęs lipti iš karietos ir gilintis į reikalą, apskritai įstengs susidaryti vaizdą apie šį reikalą iš to, ką jam murma tėvas, vargšas, nusikamavęs, susenęs žmogus?

Valdininkai labai išprusę, tačiau tas jų išprusimas vienpusis, savo srityje valdininkas, vos vieną žodį išgirdęs, pagaus ištisą minčių grandinę, tačiau kito skyriaus dalykus gali jam valandų valandas aiškinti, jis galbūt mandagiai linksės, bet nesupras nė žodžio. Visa tai juk savaime suprantama; pamėgink tiktai pats kokį smulkų valdinį reikalą, su tavim pačiu susijusį, gyvą nieką, kurį valdininkas vienu pečių gūžtelėjimu sutvarko,— pamėgink tik jį iki galo perprasti, ir turėsi triūso visam gyvenimui, o vis tiek pabaigos neprieisi. O jeigu tėvas būtų prisibrovęs ir prie kompetentingo valdininko, tai šis juk be pirminių dokumentų nieko negali sutvarkyti, juo labiau — vieškely, jis mat negali atleisti, gali tik patvarkyti kaip valdininkas, taigi vėlei nukreipti tiktai į valdinį kelią, tačiau šiuo keliu tėvui juk nepasisekė visiškai nieko pasiekti. Kaip labai jau turėjo būti nusilpęs tėvo protas, jeigu jis tikėjosi kaip nors prasimušiąs pagal šitą naująjį planą! Jeigu tik būtų buvusi nors menkutėlė galimybė šitaip ką laimėti, tai ten, vieškelyje, turėjo juk knibždėte knibždėti prašytojų, bet kad tai neįmanomas daiktas, ką jau žino kiekvienas pradžios mokyklos mokinukas, tai ten ir yra visai tuščia. Galbūt net ir tai gaivino tėvo viltį, jis iš visur sėmėsi jai peno. To jam labai reikėjo; juk sveikam protui nevertėjo nė leistis į anuos plačius svarstymus, jau iš išorinių ženklų jis būtų supratęs, kad tai neįmanomas daiktas. Kai valdininkai važiuoja į kaimą arba grįžta pilin, tai jiems čia juk ne šiaip sau smagus pasivažinėjimas, ir kaime, ir pily jų laukia darbas, todėl jie lekia smarkiausiu greičiu. Jiems nė į galvą neateina žvalgytis pro karietos langą ir dairytis pakelyje prašinėtojų, karietos kimšte prikimštos dokumentų, kuriuos valdininkai studijuoja.
— Bet aš,— tarė K.,— esu matęs valdininko rogių vidų, o jose dokumentų nebuvo.
Iš Olgos pasakojimo atsiskleidė jam toks didis, mažne nerealus pasaulis, kad K. neatsispyrė pagundai prisiliesti prie jo su savo menkais išgyvenimais, geisdamas aiškiau įtikėti ir jo, ir savo paties egzistavimu.
— Galimas daiktas,— atsakė Olga.— Bet tuomet dar blogiau, tuomet valdininko reikalai tokie svarbūs, jog dokumentai yra per brangūs ar pernelyg didelės apimties, kad juos būtų galima imtis į kelią, tuomet valdininkai liepia šuoliais ginti arklius. Šiaip ar taip, nė vienas neras laiko tėvui. Be to, į pilį galima patekti pro kelerius vartus. Kartais madingi esti vieni, tuomet daugumas pro juos važiuoja, kitą sykį — kiti, tada visi tenai spiečiasi. Kokia tvarka ši kaita vyksta,

dar nėra nustatyta. Vieną rytą aštuntą valandą visi pasileidžia važiuoti kitu keliu, po dešimties minučių — jau trečiu, dar po pusvalandžio — galbūt vėlei pirmuoju ir važinėja juo, sakysim, visą dieną, tačiau kiekvieną akimirką kelias vėl gali pasikeisti. Tiesa, netoli kaimo visi iš pilies vedantys keliai subėga daiktan, tačiau ten karietos jau skrieja it pašėlusios, o arčiau pilies sparta dar būna šiek tiek mažėles- nė. Tačiau ne tik išvažiavimo kelių kaita nepastovi ir neperprantama, tas pat ir su karietų skaičiumi. Mat dažnai būna dienų, kai nematyti nė vienos karietos; o paskui jos ir vėl virtinėm pasipila. Ir visoje tokioje situacijoje įsivaizduok dabar mūsų tėvą. Apsivilkęs geriausiu kostiumu,— netrukus šis pasidarys vienintelis,— lydimas mūsų laiminimų ir linkėjimų, jis kasryt žengia iš namų. Pasiima su savim mažutį ugniagesio ženklelį, kuris, tiesą sakant, neteisėtai gautas; prisisega jį išėjęs iš kaimo, pačiam kaime nedrįsta su juo rodytis, nors ženklelis toks mažiukas, kad per du žingsnius jo beveik neįžiūrėsi, tačiau tėvas mano, kad jis netgi tinkamas pro šalį važiuojančių valdininkų dėmesiui patraukti. Netoli pilies vartų yra daržininkystės ūkis, kuris priklauso tokiam Bertuchui, tiekiančiam daržoves piliai, ten tėvas nusižiūrėjo vietą ant siaurų mūrinių daržus juosiančios pinučių tvoros pamatų. Bertuchas neprieštaravo, nes anksčiau bičiuliavosi su tėvu ir buvo vienas ištikimiausių tėvo klientų, mat'jo viena pėda truputėlį luoša ir jis buvo įsitikinęs, kad tik tėvas galįs pasiūti jam tinkamą batą. Taigi ten tėvas ir sėdėjo dienų dienas, buvo niūrus, lietingas ruduo, bet tėvas orų nepaisė; rytais, būdavo, vis tą pačią valandą deda ranką ant durų rankenos ir moja mums atsisveikindamas, vakarais grįžta — rodėsi, lyg jis kasdien vis labiau kumptų,— kiaurai permerktas ir krinta kertėn. Iš pradžių dar pasakodavo savo menkus nutikimus, sakysim, kad Bertuchas iš užuojautos ir senos bičiulystės permetęs jam per tvorą gūnią arba kad pro šalį važiuojančioje karietoje jis taręsis įžiūrįs tą ar kitą valdininką, arba kad savo ruožtu retsykiais kuris nors vežėjas jau atpažįstąs jį ir juokais brūkštelįs per jį botago dirželiu. Vėliau jis liovėsi pasakojęs tokius dalykus, matyt, jau nebesitikėjo, kad pavyks ką nors laimėti, laikė vien savo pareiga, vien nykia tarnyba leistis į kelią ir ten stumti dieną. Tada jį pradėjo kamuoti reumatiniai skausmai, artėjo žiema, anksti pasnigo, pas mus žiema labai greit stoja; taigi jis ten ir sėdėjo šitaip, čia ant šlapių nuo lietaus akmenų, čia vėlei sniege. Naktimis vaitojo iš skausmo, rytais kartais sudvejodavo — eiti ar ne, bet paskui vis dėlto prisiversdavo ir susirengdavo į žygį. Motina stvarstydavo jį, nenorėdama išleisti; tėvas, greičiausiai būgštaudamas dėl savo nebeklusnių sąnarių, vesdavosi ją drauge, tad ir motiną pradėjo varstyti skausmai. Mes dažnai pas juos nueidavom, nunešdavom valgyti ar tik šiaip aplankydavom ir mėgindavom prikalbinti grįžti namo; kaip dažnai rasdavom juodu susigūžusius ir susiglaudusius ant siauručio pamatų krašto, susisupusius į gūnią, vos vos juodu bedengiančią, o aplink — vien pilkšvi sniegynai ir rūkas, aplinkui kiaurą dieną, kiek tik akys užmato, nei žmogaus, nei karietos; koks reginys, K., koks tai reginys! Pagaliau vieną rytą tėvas nebeįstengė nuleisti iš lovos pastirusių kojų, buvo nyku žiūrėti, jis kliedėjo karščiuodamas ir tarėsi matąs, kaip būtent dabar viršuje, prie Bertucho ūkio, sustoja karieta, kaip valdininkas lipa iš jos, dairosi palei tvorą tėvo, o paskui, purtydamas galvą, nepatenkintas vėlei grįžta karieton. Tėvas tuo metu taip rėkavo, jog atrodė, lyg mėgintų iš guolio patraukti į save valdininko žvilgsnį ir paaiškinti, kad ne savo valia pasišalino nuo vieškelio. O pasišalino jis ilgam laikui, iš viso daugiau tenai nebegrįžo, savaičių savaites turėjo gulėti patale. Amalija ėmėsi jį aptarnauti, slaugyti, gydyti — rūpinosi viskuo, ir taip su pertraukomis ligi šiolei tęsiasi. Ji pažįsta skausmą maldančias vaistažoles, gali išbūti beveik nemigusi, niekad neišsigąsta, nieko nebijo, niekuomet nepristinga kantrybės, nudirba viską, ko tėvams reikia; mudu, neįstengdami niekaip padėti, neramiai spurdėjom aplink, o ji visąlaik buvo šalta ir tyli. Tačiau paskui, kai pats sunkumas praėjo ir tėvas atsargiai, iš abiejų pusių prilaikomas, vėl galėjo išsiropšti iš patalo, Amalija išsyk pasitraukė į šalį ir paliko juo rūpintis mudviem.
Olgos planai
— Dabar reikėjo ir vėlei surasti tėvui kokį nors užsiėmimą pagal jo išgales, ką nors, kas bent palaikytų tėvo tikėjimą, jog tai padeda šeimai nusimesti kaltę. Ką nors tokio rasti nebuvo sunku, juk iš esmės viskas veda į tikslą ne prasčiau kaip sėdėjimas palei Bertucho daržą, tačiau tai, ką aš sumaniau, net ir man įkvėpė šiokią tokią viltį. Kada tik su valdininkais ar su raštininkais, ar dar kur kildavo kalba apie mūsų kaltę, visąlaik buvo minimas vien Sortinio pasiuntinio įžeidimas, giliau niekas nedrįso skverbtis. Ką gi, tariau aš sau, jeigu visų nuomonė, tegu ir tik tariama, yra tokia, kad įžeistas vien pasiuntinys, vadinasi, tegu irgi tik tariamai, viską galima atitaisyti, jei pavyktų permaldauti pasiuntinį. Juk, kaip buvo paaiškinta, joks skundas nėra įteiktas, ir jokia žinyba šio reikalo dar nenagrinėja, taigi pasiuntinys, kaip privatus asmuo,— o daugiau čia apie nieką nekalbama,— turi teisę atleisti. Visa tai, žinia, negalėjo turėti lemiamos reikšmės, tai buvo vien regimybė ir, savo ruožtu, tik regimybę ir galėjo duoti, tačiau tėvui vis dėlto tai būtų suteikę džiaugsipo, o daugybę tarnautojų, į kuriuos jis kreipėsi ir kurie jį tiek prikamavo, šitaip, jo pasitenkinimui, gal būtų pavykę truputėlį užspeisti kampan. Iš pradžių, tiesa, reikėjo surasti pasiuntinį. Kai išdėsčiau savąjį planą tėvui, jis iš pradžių labai supyko, mat buvo pasidaręs baisus užsispyrėlis, visų pirma, jisai manė,— tas įsitikinimas atsirado jam besergant,— kad mes jam abu kartus paskutinę akimirką sukliudėm pasiekti tikslą: andai nutraukę piniginę paramą, dabar — neišleisdami jo iš patalo; o antra, tėvas jau ir nebeįstengė iki galo suvokti kito žmogaus minčių. Man dar nesuspėjus baigti dėstymo, manasis planas buvo atmestas; tėvo nuomone, jis ir toliau privalėjo laukti šalia Bertu- cho daržų, o kad būtų jau, žinoma, neįstengęs pats kasdien kopti į viršų, tai mes turėjom jį vežioti tenai karučiu. Tačiau aš neatlyžau, ir tėvas palengva susitaikė su šia mintim, jį erzino tik ta aplinkybė, kad čia jis visiškai priklauso nuo manęs, mat tik aš anąsyk regėjau pasiuntinį, tėvas jo nepažinojo. Teisybė, patarnautojar visi panašūs, tad aš ir pati nebuvau visai tikra, kad jį atpažinčiau. Taip mes pradėjom vaikščioti „Ponų smuklėn“ ir ieškoti jo ten tarp tarnų. Žinia, tasai patarnautojas buvo Sortinio, o Sortinis daugiau nebesilankė kaime, tačiau ponai tarnus dažnai keičia, visai įmanu buvo aptikti jį kito pono grupėje, o jeigu ir nebūtume jo paties radę, tai vis dėlto galbūt galėjom sužinoti šį tą apie jį iš kitų patarnautojų. Aišku, siekiant šio tikslo, reikėjo kiekvieną vakarą buvoti „Ponų smuklėje“, o mes niekur nebuvom maloniai laukiami, juo labiau — tokioje vietoje; juk negalėjom nė dėtis pinigingais lankytojais. Tačiau pasirodė, kad mes ten vis dėlto galim praversti; juk gerai žinai, koks kryžius Fry- dai buvo tarnai, iš esmės, daugumas jų — ramūs žmonės, lengvos tarnybos išpaikinti ir dėl to pasidarę nerangūs. „Kad gyventum kaip patarnautojas“,— toks yra geras valdininkų linkėjimas, ir iš tiesų, kaip girdėjau, jei kalbėsim apie gyvenimo malonumus, patarnautojai yra tikrieji ponai pilyje, jie moka tatai branginti ir pilyje, kur privalo laikytis jos įstatymų, būna tylūs ir orūs — ne vienas man apie tai yra pasakojęs; ir čia dar gali pastebėti tokio patarnautojų elgesio likučių, tačiau tik likučių, o šiaip, kadangi kaime pilies įstatymai jiems

ne visiškai galioja, jie čia atrodo lyg permainyti; pašėlusi, neklusni, nebe įstatymų, o tik savo nepasotinamų potroškių valdoma gauja. Jų begėdystei nėra ribų, kaimo laimė, kad jiems tik įsakytiems valia išeiti iš „Ponų smuklės“, tačiau pačioje smuklėje reikia žiūrėti, kaip čia su jais susitvarkius; tai va, Frydai tas labai sunkiai sekėsi, ir jai buvo labai paranku, kad tarnams nuraminti ji galėjo panaudoti mane; jau daugiau nei dveji metai bent dukart per savaitę aš leidžiu naktis su tarnais kūtėje. Anksčiau, kol tėvas dar pajėgė nueiti drauge „Ponų smuklėn“, jis miegodavo kur nors bendrojoje salėje ir taip laukdavo rytą mano gautų žinių. Jų buvo maža. Ieškomo pasiuntinio mes ligi šiol nesuradom, sako, jis vis tebetarnaująs Sortiniui, kuris jį labai branginąs; kai Sortinis pasitraukęs į nuošalesnes kanceliarijas, jis irgi nusekęs jam įkandin. Daugumas tarnų jo nebuvo matę tiek pat laiko kaip ir mes, o jeigu kuris sakosi vis dėlto jį kada matęs, tai veikiausiai klysta. Taigi atrodytų, kad mano planas, šiaip ar taip, nepavykęs, tačiau jis nėra visai nepavykęs, pasiuntinio mes, teisybė, neradom, o tėvui žygiai į „Ponų smuklę“ ir nakvynės tenai, galbūt net užuojauta man, kiek jis dar įstengia ją justi, deja, atėmė paskutines jėgas, ir jo būklė jau dveji metai tokia, kokią tu pats matei, nors jis galbūt dar sveikesnis už motiną, kurios paskutinio atodūsio mes kasdien laukiam ir kurį tik Amalija nežmoniškom pastangom ligi šiol tolina. Tačiau kai ką aš „Ponų smuklėje“ pasiekiau: užmezgiau tam tikrą ryšį su pilimi; neniekink manęs, kad pasakysiu, jog nesigailiu to, ką dariau. Anoks jau čia ryšys su pilimi — taip galbūt pasakysi. Ir bus tavo teisybė — tai nėra svarbus ryšys. Tiesa, dabar jau pažįstu daug patarnautojų, pažįstu tarnus mažne visų ponų, kurie per pastaruosius dvejus metus lankėsi kaime, ir jeigu kada patekčiau į pilį, nebūčiau ten svetima. Teisybė, tai tarnai tiktai kaime, pilyje jie visai kitokie ir veikiausiai ten nieko nebepažįsta, o juo labiau tų, su kuriais bendravo kaime, nors kūtėj ir šimtus kartų būtų prisiekinėję, kad su didžiausiu džiaugsmu lauksią pasimatymo pilyje. Beje, jau ir pati esu patyrusi, kaip mažai tereiškia visi tokie pažadai. Tačiau tai juk ir nėra svarbiausia. Ne tik per pačius tarnus aš turiu ryšį su pilimi, bet galbūt, viliuosi, dar ir taip yra, kad tas, kuris iš viršaus stebi mane ir tai, ką aš darau,— o gausaus tarnų pulko rikiavimas yra, žinia, be galo svarbi ir daug rūpesčių teikianti žinybų darbo dalis,— kad tuomet tasai, kuris mane šitaip stebi, galbūt prielankiau apie mane spręs nei kiti, kad jis galbūt supras, jog aš, nors ir apgailėtinu būdu, vis dėlto kovoju už mūsų šeimą ir toliau varau tai, ką savo pastangomis pradėjo tėvas. Šitaip į mane pažvelgus, gal man bus atleista ir tai, kad priimu iš tarnų pinigus ir naudoju juos šeimos reikalams. Be to, ir dar kai ką laimėjau, už ką, beje, ir tu mane kaltini. Iš tarnų sužinojau šiek tiek apie tai, kaip galima aplinkiniais keliais, be sudėtingos ir metų metus trunkančios viešos priėmimo procedūros, patekti pilies tarnybon, tuomet, tiesa, tu dar ne viešai pripažintąs tarnautojas, o tik slapčia ir pusiau įsileistas, neturi nei teisių, nei pareigų, blogiau, žinoma, tas, kad neturi pareigų, tačiau, būdamas vis dėlto arti visko, šį tą ir turi: gali pamatyti palankią progą ir ja pasinaudoti, nesi tarnautojas, tačiau atsitiktinai gali pasitaikyti koks nors darbas, tarnautojo kaip tik nėra po ranka, šūksnis, tu puoli artyn, ir štai tampi tuo, kuo dar prieš akimirką nebuvai, tampi tarnautoju. Kada betgi pasitaikys tokia proga? Kartais išsyk, vos tu ateini, vos spėji apsidairyti, proga jau ir čia, ne kiekvienam naujokui net užtenka ir sumatumo išsyk ją šitaip pastverti, o kito karto vėlgi tenka laukti ilgiau, nei trunka vieša priėmimo procedūra, be to, toks pusiau įsileistas nė nebegali būti pagal visas taisykles viešai priimtas. Taigi dvejonių čia yra pakankamai; tačiau jos visos pradingsta, kai atsimeni, kad viešai priimant tarnybon daroma labai kruopšti atranka ir nors kiek įtartinos šeimos narys jau iš anksto atmetamas; toks žmogus, sakysim, leidžiasi šiton procedūron, metų metus dreba, kuo ji pasibaigs, aplinkiniai iš visų pusių nustebę klausinėja, kaip jis galėjo ryžtis tokiam beviltiškam žingsniui, o jis vis dėlto viliasi, kaipgi kitaip galėtų gyventi; tačiau po daugelio metų, galbūt net žiloje senatvėje, sužino, kad yra atmestas, sužino, kad viskas žuvę ir jo gyvenimas nuėjęs veltui. Ir čia, beje, esama išimčių, kaip tik todėl žmogus taip lengvai ir susigundo. Pasitaiko, kad galų gale priimami kaip tik įtartini žmonės, esama valdininkų, kuriems stačiai prieš jų pačių valią patinka tokio laimikio kvapas, per priimamuosius egzaminus jie uosto orą, kreipia burną, varto akis, sakytumei, toks žmogus neapsakomai žadina jų apetitą, ir jie turi labai tvirtai laikytis įsikibę įstatymų knygų, kad įstengtų atsispirti. Kartais, tiesa, priėmimas žmogui dėl to nepalengvėja, tik ligi begalybės nusitęsia priėmimo procedūra, kuri tuomet apskritai ne užbaigiama, o tik nutraukiama žmogui pasimirus. Taigi tad ir priėmime pagal įstatymą, ir antrajam kely slypi gausybė atvirų ir slaptų keblumų, todėl, prieš veliantis į tokius reikalus, labai patartina viską nuodugniai apsvarstyti. Na, mudu su Barnabu tikrai negailėjom tam laiko. Kai grįždavau iš „Ponų smuklės“, mudu vis, būdavo, susėdam draugėn, aš pasakoju šviežiausias naujienas, kurias pavyko sužinoti,

mes kiauras dienas apie jas šnekam, o darbas Barnabo rankose neretai ilgiau stovi, negu derėtų. Štai čia gal ir buvo tavo minėtoji mano kaltė. Juk žinojau, kad tarnų pasakojimai nelabai patikimi. Žinojau, kad jie niekados nenori pasakoti man apie pilį, vis suka kalbą į šalį, kad kiekvieną žodį turiu iš jų melste išmelsti ir kad paskui, pagaliau prašnekę ir įsivažiavę, jie plepa nesąmones, giriasi, eina lenkčių, kuris smagiau viską pagražins ir daugiau prasimanys, tad ten, tamsioje kūtėje, šūksniuose, kuriuose jie rėkė nepaliaujamai vienas per kitą, geriausiu atveju galėjo būti vos viena kita skurdi tiesos užuomina. Tačiau aš perpasakodavau Barnabui viską taip, kaip būdavau įsiminusi, o jį, dar visai nesugebantį atskirti tiesos nuo melagystės, mūsų šeimos padėtis vertė kone mirti iš tokių dalykų troškulio, ir jis siurbė į save viską, ir degė karščiu dar daugiau išgirsti. Ir tikrai su Barnabu buvo susijęs mano naujasis planas. Iš tarnų nieko daugiau nebebuvo įmanoma laimėti. Sortinio pasiuntinys neatsirado, ir nebeliko vilties, kad kada nors atsiras, atrodė, lyg Sortinis, o su juo ir pasiuntinys trauktųsi vis toliau, dažnai jų išvaizda ir vardai būdavo jau pamiršti, ir aš turėdavau ilgai juos apsakinėti, pelnydama tik tiek, kad jie būdavo su vargu prisimenami, o daugiau pašnekovas nieko neįstengdavo apie juos pasakyti. O dėl mano gyvenimo su tarnais, tai nuo manęs, žinoma, visai nepriklausė, kaip į jį žmonės žiūrės, galėjau tiktai tikėtis, kad jis bus vertinamas taip, kaip buvo gyvenamas, ir kad už tai bent menkute dalele mūsų šeimos kaltė bus sumažinta, tačiau išorinių ženklų, patvirtinančių tą viltį, negavau. Vis dėlto aš to gyvenimo nemečiau, nes nemačiau kitos galimybės, kaip man ką nors nuveikti pilyje mūsų labui. O Barnabui mačiau tokią galimybę. Iš tarnų pasakojimų, jei tik norėjau,— o to noro man tikrai nestigo,— galėjau suprasti, kad žmogus, priimtas pilies tarnybon, labai daug gali laimėti savo šeimai. Bet kiekgi buvo tie pasakojimai įtikimi? Šito niekaip negalėjai nustatyti, aišku tebuvo, kad įtikimi jie labai menkai. Mat tuomet, kai, sakysim, koks nors tarnas, kurio aš niekados daugiau nebepamatysiu arba kurį net ir pamačiusi vargu ar atpažinčiau, iškilmingai žadėjo padėsiąs mano broliui gauti vietą pilyje ar bent, jeigu Barnabas šiaip kokiu keliu į pilį patektų, paremsiąs jį, taigi, pavyzdžiui, jį atgaivinsiąs,— mat, pasak tarnų, pasitaiko, kad kandidatai tarnybon, neapsakomai ilgai laukdami, apalpsta arba pradeda kliedėti ir tada jau būna žuvę, jeigu jais nepasirūpina bičiuliai,— kai man buvo pasakojami šitie ir dar daug kitų dalykų, tai perspėjimai čia greičiausiai buvo pagrįsti, o su jais susiję pažadai — visai tušti. Bet Barnabui taip neatrodė; aš jį, tiesa, perspėjau, kad netikėtų tais pažadais, tačiau vien nuo to, kad apie juos pasakojau, jis užsidegė mano planais. Mano pačios samprotavimai mažiau jį teveikė, labiausiai jį veikė tarnų pasakojimai. Taip tad man teko visiškai kliautis vien savimi, su tėvais apskritai niekas, be Amalijos, nemokėjo susišnekėti, juo labiau aš savu būdu stengiausi įgyvendinti senuosius tėyo planus, juo uždaresnė su manimi darėsi Amalija, prie tavęs ar kitų ji su manim kalbasi, o viena — jau niekados, tarnams „Ponų smuklėje“ aš buvau žaislas, kurį jie nirtulingai geidė sulaužyti, per tuos dvejus metus nė su vienu iš jų nesu sušnekusi nuoširdaus žodžio, vien klastos arba melagystės, arba kliedesiai, taigi man liko tiktai Barnabas, o Barnabas buvo dar toks jaunutis. Kai pasakodama išvydau jo akyse tą žibesį, kuris jam nuo to laiko nebepradingo, aš išsigandau, bet vis tiek nesilioviau pasakoti, pernelyg dideli dalykai man rodėsi pastatyti ant kortos. Tiesa, aš nekūriau tokių didelių, nors ir tuščių planų kaip tėvas, man stigo tokio vyriško ryžtingumo, aš svajojau atitaisyti tik pasiuntinio įžeidimą ir dar netgi troškau, kad šitoks kuklumas būtų laikomas mano nuopelnu. Tačiau tai, kas man nepasisekė, dabar geidžiau pasiekti kitaip ir tikresniu keliu — per Barnabą. Mes įžeidėm pasiuntinį ir išbaidėm jį iš priekinių kanceliarijų; argi galėjo būti natūralesnė mintis kaip pasiūlyti Barnabą už naują pasiuntinį, pavesti Barnabui dirbti įžeistojo pasiuntinio darbą ir šitaip įžeistajam leisti ramiai sau likti tolybėje tiek, kiek tik jis panorės, kiek tik jam reikės įžeidimui pamiršti. Tiesa, aiškiai suvokiau, kad šitas planas, nors ir toks kuklus, buvo drauge labai įžūlus, kad jis galėjo sužadinti įspūdį, lyg mes mėgintume žinyboms diktuoti, kaip privalu tvarkyti kadrų reikalus, arba lyg abejotume, ar žinybos pačios geba duoti geriausią paliepimą, o gal jau senių seniausiai yra jį davusios, dar net pirmiau, negu mums kilo mintis, kad čia kai ką galima nuveikti. Tačiau, kita vertus, buvau įsitikinusi, jog negalimas daiktas, kad žinybos mane taip neteisingai suprastų arba kad jos, jeigu vis dėlto taip padarytų, padarytų taip tyčia, tai yra, kad tuomet jau iš anksto be jokio nuodugnesnio tyrimo būtų atmesta viskas, ką aš darau. Taigi aš vis neatlyžau, o Barnabo garbėtroška irgi padarė savo. Tuo pasirengimų metu Barnabas taip išpuiko, kad jam, būsimam kanceliarijų tarnautojui, batsiuvystė rodėsi pernelyg purvinas užsiėmimas; kad jis netgi išdrįsdavo ginčytis — ir dar kategoriškai ginčytis — su Amalija, kai ši, kas gana retai nutikdavo, pratardavo jam kokį žodį. Nepavydėjau jam to trumpo džiaugsmo, nes, kaip ir buvo lengva numatyti, sulig pirmąja diena, kai Barnabas išėjo į pilį, džiaugsmas ir puikybė pradingo lyg nebuvę. Dabar prasidėjo toji tariama tarnyba, apie kurią tau pirma pasakojau. Keista buvo, kaip Barnabas be jokių keblumų pirmąsyk įžengė pilin arba, tikriau, į tą kanceliariją, kuri, sakytumei, tapo jo darbo vieta. Nuo tokios sėkmės aš tuomet kone pašėlau, kai Barnabas, vakare grįžęs namo, pašnibždom tai pasakė, puoliau prie Amalijos, apglėbiau ją, įspaudžiau ją kertėn ir įnikau taip bučiuoti lūpom ir dantim, kad ji pravirko iš skausmo ir išgąsčio. Pasakyti iš susijaudinimo nieko neįstengiau, be to, mudvi jau taip seniai buvom netarusios viena kitai nė žodžio, aš atidėjau pašnekesį artimiausioms dienoms. Tačiau artimiausiomis dienomis, tiesa, jau ir nebeturėjau ką pasakyti. Tas greitas laimėjimas ir liko pats vienas. Dvejus metus Barnabas gyveno šitą monotonišką, širdį gniaužiantį gyvenimą. Tarnai visiškai apvylė, buvau įdavusi Barnabui laiškutį, kuriame prašiau tarnus atkreipti į Barnabą dėmesį ir drauge priminiau jų pažadus, ir Barnabas, vos pamatęs kokį tarną, išsitraukdavo laišką ir rodydavo jį, ir nors jis kartais gal ir sutikdavo tarnų, kurie manęs nepažinojo, ir nors pažįstamiems jo maniera tylomis atkišti laišką — mat prašnekti jis viršuje nedrįso — rodėsi atgrasi, vis dėlto šlykštu, kad niekas jam nepadėjo, ir tikras išganymas buvo,— beje, mes patys irgi jau seniai būtume galėję taip padaryti,— kai vienas tarnas, kuriam laiškas, ko gero, jau kelis kartus buvo kišamas po akių, suglamžė jį ir išmetė į popierių krepšį. Tasai tarnas, kaip man anąsyk toptelėjo, dar mažne būtų galėjęs ir pridurti: „Juk ir jūs panašiai elgiatės su laiškais“. Tačiau nors šiaip visas tas laikas ir nieko nedavė, Barnabui jis padarė palankų poveikį, jeigu palankiu poveikiu vadinsime tai, kad jis pirma laiko pasenėjo, pirma laiko suvyriškėjo; kai kuriais atžvilgiais jis net pasidarė už subrendusį vyrą rimtesnis ir įžvalgesnis. Man kartais būna labai liūdna žiūrėti į jį ir lyginti su anuo jaunuoliu, koks jis buvo vos prieš dvejus metus. Be to, visai negaunu nė paguodos bei atsparos, kurią jis man kaip vyras galbūt galėtų duoti. Be manęs Barnabas vargu bau būtų patekęs pilin, tačiau nuo to laiko, kai ten atsidūrė, jis visai nuo manęs nepriklausomas. Esu jo vienintelė patikėtinė, tačiau jis man, be abejo, papasakoja tik menką dalį to, kas jam slegia širdį. Jis daug man pasakoja apie pilį, tačiau iš tų pasakojimų, iš tų smulkių faktų, kuriuos jis man pateikia, anaiptol neįmanoma suprasti, kaip jį visa tai taip smarkiai galėjo permainyti. Ypač neįmanoma suprasti, kodėl jis dabar, jau vyras, ten, viršuje, taip visiškai nebeteko drąsos, kurios tiek turėjo pirma, dar jaunuolis, jog mus kartais net neviltis ėmė. Žinia, toks dykas stoviniavimas ir laukimas diena iš dienos, kaskart vis iš naujo ir be jokios vilties, kad kas nors pasikeis, labai alina ir stumia į abejones,

galų gale žmogus daugiau nieko ir nebesugeba, tik šitaip stoviniuoti ir abejoti. Bet kodėl gi jis ir anksčiau nė trupučio nesipriešino? Ypač kad netrukus pamatė, jog buvo mano teisybė, garbėtroškos ten nė kiek nepatenkinsi, nebent gal šiek tiek pataisysi mūsų šeimos padėtį. Mat ten viskas — išskyrus patarnautojų užgaidas — labai kuklu, garbėtroška ieško ten pasitenkinimo darbe, o kadangi dirbant svarbiausia yra pats reikalas, tai ji ir visai pradingsta, vaikiškiems troškimams nebelieka ten vietos. Tačiau Barnabas, kaip pats man pasakojo, tarėsi matąs, kokia didi valdžia, kokios gausios žinios net tų, šiaip ar taip, gana abejotinų valdininkų, kurių kambaryje jam buvo valia lankytis. Kaip jie diktuoją, skubiai, prisimerkę, nežymiai mosikuodami rankom, kaip jie vien smilium, nė burnos nepraverdami, rikiuoją niurzgalius patarnautojus, kurie, tokiais atvejais sunkiai šnopuodami, šypsą iš laimės, arba kaip jie, savo knygose radę svarbią vietą, trenkią per ją delnu ir kaip kiti, kiek tik tai esą įmanu tokioj ankštoj patalpoj, puolą artyn ir tiesią kaklus. Šitie ir panašūs dalykai labai daug bylojo Barnabui apie tuos vyrus, ir jam atrodė, jog būtų galima net kai ką laimėti mūsų šeimai, jeigu tik atsitiktų taip, kad būtum jų pastebėtas ir galėtum persimesti su jais keliais žodžiais, ne kaip prašalaitis, o kaip kanceliarijos bendradarbis, nors, žinoma, ir žemesnio rango. Tačiau kaip tik šitaip ligi šiol dar neatsitiko, o daryti ką nors, kas tą momentą galėtų priartinti, Barnabas nedrįsta, nors puikiai supranta, kad nors ir jaunas, dėl nelaimingai susiklosčiusių aplinkybių jis mūsų šeimoje jau yra pasiekęs atsakingą šeimos tėvo vietą. O dabar prisipažinsiu ir paskutinį dalyką: prieš savaitę atvykai tu. Išgirdau, kaip apie tai kažkas užsiminė „Ponų smuklėje“, bet nesukau dėl to galvos; pamanykit, atvyko matininkas; aš net nežinojau, kas tai per amatas. Tačiau kitą vakarą Barnabas — šiaip aš tam tikrą valandą dažniausiai paėjėdavau kelio galiuką jo pasitikti — pareina namo anksčiau nei visada, pamato troboj Amaliją, tad išsitempia mane gatvėn ir ten verkia kelias minutes, veidu įsikniaubęs man į petį. Jis ir vėlei toks pat mažas berniukas, koks anksčiau buvo. Jam nutiko kažkas, kam jis nepribrendęs. Atrodo, lyg prieš jį staiga būtų atsivėręs kažkoks naujas pasaulis ir jis negalėtų pakelti visos tos naujos laimės ir naujų rūpesčių. O juk jam nieko daugiau neatsitiko, jis tik gavo tau pristatytiną laišką. Tačiau tai, beje, pirmas laiškas, apskritai pirmas gautas pavedimas.
Olga nutilo. Buvo tylu, tik sunkiai alsavo, retsykiais sugargaliuodami, tėvai. K. tik prabėgomis, tarytum papildydamas Olgos pasakojimą, tarė:

— Jūs veidmainiavot prieš mane. Barnabas įteikė laišką kaip senas, labai užsiėmęs pasiuntinys, o tu su Amalija, kuri šįsyk, vadinasi, ėjo išvien su judviem, vaizdavote, lyg pasiuntinio tarnyba ir laiškai būtų tik šiaip antraeilis dalykas.
— Privalai matyti mūsų skirtumus,— pasakė Olga.— Barnabas per tuos du laiškus vėl pasidarė laimingas vaikas, nors jam ir kyla daug abejonių dėl savo darbo. Tas abejones jis prisipažįsta tik pats sau ir man; o tavo akivaizdoje jis laiko garbės reikalu elgtis kaip tikras pasiuntinys, taip, kaip jo vaizduotėje elgiasi tikras pasiuntinys. Sakysim, nors dabar jo viltys gauti valdišką drabužį vis dėlto didėja, aš turėjau per dvi valandas taip pertaisyti jo kelnes, kad jos būtų bent panašios į gyte apgijusias valdiško kostiumo kelnes ir kad jis su tomis kelnėmis galėtų deramai pasirodyti tau, nes tave dar, žinoma, šiuo požiūriu lengva apgauti. Toks yra Barnabas. Tačiau Amalija iš tiesų niekina pasiuntinio tarnybą, o dabar, kai ši tarnyba lyg ir darosi šiek tiek sėkminga,— tatai Amalijai lengva perprasti, matant mudu su Barnabu ir mudviejų pasisėdėjimus ir pasikuždėjimus,— dabar Amalija niekina ją dar labiau nei anksčiau. Taigi ji kalba tiesą, niekados nesiduok suklaidinamas, nepradėk tuo abejoti. O jeigu aš, K., kartais menkinau pasiuntinio tarnybą, tai ne todėl, kad norėjau tave apgauti, o iš baimės. Tie du laiškai, ligi šiol perėję per Barnabo rankas, yra pirmasis, tiesa, dar gana abejotinas malonės ženklas, duotas mūsų šeimai per paskutiniuosius trejus metus. Ši permaina,— jeigu tik tai yra permaina, o ne apgaulė, mat apgaulės dažnesnės už permainas,— yra susijusi su tavo atvykimu čionai, mūsų lemtis pasidarė tam tikra prasme priklausoma nuo tavęs, galbūt tie du laiškai tėra tik pradžia, ir Barnabo darbas neapsiribos vien tave liečiančia pasiuntinyste,— tos vilties, kol tik bus įmanoma, mes neatsisakysim,— bet kol kas viskas krypsta tik į tave. Ten, viršuje, mes turime tenkintis tuo, kas mums skiriama, bet čia, apačioje, galim juk ir patys imtis šiokių tokių žygių, tai yra: užsitikrinti tavo palankumą ar bent apsisaugoti nuo tavo nemalonės, arba — ir tai yra svarbiausia — saugoti tave, kiek tik leis mūsų jėgos ir patirtis, idant tu neprarastum ryšio su pilimi, kuris galbūt galėtų būti mūsų gyvenimo pagrindas. Ir kaipgi visa tai dabar geriausiai sutvarkyti, kad tau, mums pradėjus prie tavęs artintis, nekiltų įtarimas? Juk tu čia prašalaitis ir todėl, žinoma, į visas puses žvalgaisi įtariai, ir tas įtarumas pagrįstas. Be to, mus juk visi niekina, o tu, ypač per sužadėtinę, esi veikiamas viešosios nuomonės; kaipgi mums prasiskverbti prie tavęs ir drauge, sakysim, nestoti, net be jokio kėslo, prieš tavo sužadėtinę ir šitaip tavęs neįžeisti? O pranešimai, kuriuos aš, prieš tau juos gaunant, nuodugniai perskaičiau,— Barnabas jų neskaitė, kaip pasiuntinys neleido sau to daryti,— iš pirmo žvilgsnio atrodė nelabai svarbūs, pasenę, jie patys menkino savo svarbą, liepdami tau kreiptis į bendruomenės seniūną. Kaip mums šiuo požiūriu derėjo elgtis su tavimi? Pabrėždami jų svarbą, žadinom įtarimą, kad šitaip pervertinam akivaizdžiai menkavertį dalyką ir peršamės tau kaip šitų žinių perdavėjai, kad siekiam savo, o ne tavo tikslų; taip darydami, galėjom net sumenkinti 'tavo akyse pačias žinias ir visai prieš savo valią apgauti tave. O neteikdami tiems laiškams didelės vertės, lygiai taip pat žadinom įtarimą: kodėl gi mes tuomet vargstam, pristatinėdami tuos nesvarbius laiškus, kodėl darom vienaip, o šnekam kitaip, kodėl gi mes šitaip apgaudinėjam ne tik tave, adresatą, bet ir savo darbdavius, kurie mums tikrai ne tam davė laiškus, kad mes juos nuvertintume savaisiais aiškinimais adresatui. O išlaikyti vidurį tarp abiejų perdėjimų, vadinasi, teisingai vertinti laiškus, yra juk neįmanoma, jų vertė pati nuolatos kinta, svarstymai, kuriems jie duoda pradžią, yra begaliniai, ir tik atsitiktinumas lemia, kur tuose svarstymuose sustosi, vadinasi, ir nuomonė yra atsitiktinė. O kai dar prisideda baimė dėl tavęs, tai viskas susijaukia, nevertink mano žodžių pernelyg griežtai. Kada, sakysim, kaip kartą yra atsitikę, Barnabas parneša žinią, kad tu nepatenkintas jo pasiuntinyste ir jis, pagautas pirmojo išgąsčio ir, deja, pajutęs, kad tuo įžeista jo kaip pasiuntinio savigarba, pasisiūlęs pasitraukti iš šitos tarnybos,— tuomet aš, teisybė, geisdama atitaisyti klaidą, galiu ir apgaudinėti, ir meluoti, ir apsimetinėti, padaryti bet kokį piktą darbą, jeigu tik iš jo bus naudos. Tačiau tuomet aš, bent jau mano įsitikinimu, darau taip ir tavo, ir mūsų labui.
Kažkas pasibeldė. Olga nubėgo ir pravėrė duris. Tamsą perskrodė žibinto šviesos ruoželis.
Vėlyvasis svečias pašnibždom ėmė žerti klausimus ir pašnibždom gavo į juos atsakymus, tačiau nenorėjo jais pasitenkinti ir mėgino brautis trobon. Olga, matyt, neįstengė jo sulaikyti, tad pašaukė Amaliją, greičiausiai vildamasi, kad ši, saugodama tėvų miegą, nepagailės jokių pastangų svečiui pašalinti. Ir tikrai Amalija nuskubėjo prie durų, stumtelėjo Olgą i šalį, išėjo laukan ir uždarė paskui save duris. Sugaišo ten tik akimirksnį ir išsyk grįžo vidun — labai greit sutvarkė lai, ko Olga neįstengė padaryti.
Paskui K. iš Olgos patyrė, kad svečias teiravęsis jo; tai buvęs vienas iš parankinių, ieškojęs jo Frydos paliepimu. Olga norėjo nuslėpti nuo parankinio, kad K. yra čia, girdi, jeigu K. vėliau panorėsiąs prisipažinti Frydai čionai buvęs, tai galėsiąs daryti kaip tinkamas, tačiau parankiniui jo čia aptikti buvę nevalia. K. buvo tuo patenkintas. Tačiau jis atmetė Olgos pasiūlymą likti čia nakvoti ir sulaukti

Barnabo, šiaipjau gal ir būtų šitą pasiūlymą priėmęs, mat buvo vėlyva naktis, o jam regėjosi, jog dabar jis norom nenorom jau taip susijęs su šia šeimyna, kad nakvynė čionai, dėl kitų priežasčių galbūt nemaloni, vis dėlto, turint galvoje tą susijimą, jam pritiktų labiau nei kur kitur kaime, tačiau jis atsisakė, parankinio apsilankymas jį išgąsdino, jam buvo nesuprantama, kaip Fryda, gerai juk žinanti jo valią, ir parankiniai, išmokę jo bijoti, vėlei taip susimetė.draugėn, kad Fryda nepasivaržė atsiųsti pas jį parankinį — beje, tiktai vieną, o kitas veikiausiai pasiliko su ja. K. paklausė Olgą, ar ši neturinti botago; Olga botago neturėjo, užtai turėjo gerą gluosnio rykštę, K. ją pasiėmė, paskui pasiteiravo, ar iš namų galima išeiti pro kitas duris, išeiti buvo galima per kiemą, tik tuomet reikėjo lipti per kaimyno sodo tvorą ir eiti per tą sodą, kol pasieksi gatvę. K. nusprendė taip ir padaryti. Olgos vedamas per kiemą prie tvoros, jis pamėgino greitosiomis išsklaidyti jos rūpesčius, pareiškė visai nepykstąs ant jos už menkas suktybes pasakojant, puikiausiai jas suprantąs, padėkojo už pasitikėjimą, kurį Olga parodžiusi jam savo pasakojimu, ir pavedė jai, vos Barnabas pareisiąs namo, išsyk jį atsiųsti į mokyklą, net jeigu dar tebebūtų naktis. Žinia, Barnabo pranešimai esą ne vienintelė jo viltis, jeigu būtų vienintelė, prasti būtų jo reikalai, tačiau atsisakyti tų pranešimų jis nieku gyvu nenorįs, jis, girdi, pasiryžęs vadovautis jais ir sykiu nepamiršti Olgos, nes kone svarbesnė dabar už visus pranešimus jam esanti pati Olga, jos drąsa, jos apdairumas, jos išmintingumas, jos aukojimasis šeimos labui. Jeigu, girdi, turėtų rinktis Olgą ar Amaliją, jam nereikėtų ilgai svarstyti. Jau ropšdamasis per kaimyno sodo tvorą, K. dar sykį nuoširdžiai spustelėjo Olgos ranką.

Pagaliau atsidūręs gatvėje, jis, kiek leido apsiblaususi naktis, įžiūrėjo, kad parankinis tebevaikštinėja į vieną ir kitą pusę šiek tiek tolėliau, palei Barnabo namus, retsykiais vis stabteldamas ir pro uždangstytą langą mėgindamas pašviesti trobon. K. pašaukė jį; iš pažiūros nė kiek nenusigandęs, parankinis liovėsi šnipinėjęs panamiais ir žengė prie K.
— Ko ieškai? — paklausė K., mėgindamas į šlaunį, ar gluosnio rykštė pakankamai lanksti.
— Tavęs,— priėjęs arčiau, tarė parankinis.

— Bet kas tu per vienas? — ūmai tarė K., nes jam pasirodė, kad čia ne parankinis.
Žmogysta atrodė senesnė, labiau nuvargusi, veidas raukšlėtesnis, tačiau pilnesnis, žingsnis irgi kitoks — tai ne vikri, tartum įelektrinta per sąnarius parankinių eigastis, o lėtas, šiek tiek šlubčiojantis tauriai paliegusio žmogaus žingsnis.
— Argi nepažįsti? — paklausė žmogysta.— Jeremijas, tavo senasis parankinis.
— Šit kaip,— tarė K., vėlei šiek tiek patraukdamas rykštę iš už nugaros, kur jau buvo ją paslėpęs.— Bet pažiūrėti tu visai kitoks.
— Tai todėl, kad esu vienas,— pasakė Jeremijas.— Kai esu vienas, smagios jaunystės kaip nebūta.
— O kur Artūras? — paklausė K.
— Artūras? — pasitikslino Jeremijas.— Mažasis numylėtinis? Jis metė tarnybą. Bet kad tu ir buvai mums gana šiurkštus ir rūstus. Artūro jautri siela to neištvėrė. Jis grįžo pilin pasiskųsti tavim.
— O tu? — paklausė K.
— Aš galėjau pasilikti,— atsakė Jeremijas.— Artūras skundžiasi ir mano vardu.
— Kuo gi judu skundžiatės? — paklausė K.
— Tuo,— atsakė Jeremijas,— kad tu nesupranti .pokštų. Ką gi jau mudu padarėm? Šiek tiek pajuokavom, šiek tiek pasilinksminom, šiek tiek pakibinom tavo sužadėtinę. Beje, viską darėm, kaip buvo liepta. Siųsdamas mudu pas tave, Galateris...
— Galateris? — paklausė K.
— Taip, Galateris,— atsakė Jeremijas.— Jis tuo metu kaip tik pavadavo Klamą. Siųsdamas mudu pas tave, jis pasakė,— aš tatai gerai įsidėmėjau, juk tuo mudu ir remiamės: „Būsit matininko parankiniais“. Mudu atsakėm: „Bet mudu nieko nenutuokiam apie tą darbą“. O jis: „Tai nėra svarbiausias dalykas; jeigu prireiks, jis judu išmokys. O svarbiausias dalykas,— kad judu jį truputį pralinksmintu- mėt. Kaip man pranešta, jis viską pernelyg dedasi į širdį. Šit dabar atvyko į kaimą ir išsyk mano, kad tai didelis įvykis, nors iš tikrųjų tai juk gyvas niekas. Tatai ir turit jam parodyti“.
— Na, ir kaip,— paklausė K.,— ar Galateris teisybę kalbėjo ir ar judu įvykdėt paliepimą?
— Aš nežinau,— atsakė Jeremijas.— Per tokį trumpą laiką tikriausiai nė nebuvo įmanoma. Žinau tik, kad tu buvai labai šiurkštus, dėl to mudu ir skundžiamės. Nesuprantu, kaip tu, pats juk irgi būdamas

tik tarnautojas, ir net ne pilies tarnautojas, neįstengi suvokti, kad tokia tarnyba yra sunkus darbas ir kad didžiai nedora įžūliai, kone vaikiškai taip sunkinti darbą darbininkui, kaip tu kad darei. Kaip neturėjai gailestingumo, kai vertei mudu stirti patvory arba kai kone mirtinai primušei ant čiužinio Artūrą, žmogų, kuriam ir nuo pikto žodžio kelias dienas sopa, arba kai šią popietę taip gainiojai mane akių plotu po pusnynus, kad paskui visa valanda praėjo, kol atsigavau po gaudynių. Juk man nebe pirma jaunystė!
— Mielas Jeremijau,— tarė K.,— visi tie tavo nusiskundimai teisingi, tik turėtum juos Galateriui dėstyti. Jisai savo valia judu pasiuntė, aš jį neprašiau judviejų. O kadangi neprašiau, tai galėjau judu ir pasiųsti iš kur atėjusius, ir mieliau būčiau tatai padaręs taikiai, o ne per prievartą, bet judu aiškiai kitaip nenorėjot. Beje, kodėl tu išsyk, kai judu atėjot pas mane, nebuvai toks atviras kaip dabar?
— Todėl, kad ėjau tarnybą,— atsakė Jeremijas,— juk tai savaime suprantama.
— O dabar tu nebeini tarnybos? — paklausė K.
— Dabar nebe,— atsakė Jeremijas.— Artūras pilyje tarnybos atsisakė, ar bent jau ten pradėta procedūra, turinti mudu visiškai nuo jos atleisti.
— Bet tu juk vis dėlto ieškai manęs lyg tebeitum tarnybą,— tarė K.
— Ne,— atsakė Jeremijas,— ieškau tavęs tik tam, kad nuraminčiau Frydą. Mat kai tu pametei ją dėl Barnabo mergiočių, ji labai sielojosi, ne tiek dėl netekties, kiek dėl tavo išdavystės; teisybė, ji jau seniai matė tą išdavystę artėjant ir daug spėjo dėl to prisikentėti. Sykį kaip tik vėl prisiartinau prie mokyklos lango pasižiūrėti, gal tu jau būsi atgavęs protą. Bet tavęs viduje nebuvo, tik Fryda verkė sėdėdama suole. Taigi tuomet aš nuėjau pas ją ir mudu viską sutarėm. Viskas jau ir padaryta. Aš, bent tol, kol mano byla pilyje bus baigta, esu „Ponų smuklės“ kelneris, aptarnaujantis svečius jų kambariuose, o Fryda — vėl už baro. Frydai tai bus geriau. Neprotingai ji būtų padariusi, jei būtų tapusi tavo žmona. Be to, tu nė nesugebėjai įvertinti, kiek daug ji dėl tavęs buvo pasiryžusi paaukoti. Bet štai gerąją Frydą vis dar kartais apninka abejonės, ar tau nebus padaryta neteisybė, girdi, gal tu vis dėlto buvai ne pas Barnabo mergiotes. Nors dėl to, kur tu išėjai, žinoma, negalėjo būti jokių abejonių, aš vis dėlto leidausi į žygį, kad paskutinį sykį tatai nustatyčiau; juk po visų jaudulių galų gale esame nusipelnę vieną sykį ramiai išsimiegoti. Taigi susiruošiau į žygį ir ne tik suradau tave, bet drauge dar galėjau ir pamatyti, kad mergiotės

seka paskui tave lyg už pavadėlio vedamos. Ypač gynė tave toji juoduke, tikra laukinė katė. Ką gi, kiekvieno kitoks skonis. Šiaip ar taip, tau nebuvo reikalo daryti lanksto per kaimyno sodą, man tas kelias žinomas.
Vadinasi, vis dėlto šit ir įvyko tai, ką buvo galima numatyti ir ko nebuvo įmanoma išvengti. Fryda jį paliko. Nereikėjo manyti, kad galutinai, taip blogai dar nebuvo; Frydą bus galima atsikariauti, ji lengvai pasiduoda kitų žmonių įtakai, ypač šitų parankinių, kurie manė, kad Frydos padėtis panaši į jų, todėl dabar, patys atsisakę tarnybos, paskatino ir Frydą taip padaryti, tačiau vos tiktai K. stos prieš ją, primins visus argumentus, bylojančius jo naudai, ji atgailaus ir vėlei bus jo, ypač jeigu jam pavyktų apsilankymą pas merginas pateisinti laimėjimu, kurį pasiekti jos būtų padėjusios. Tačiau tokie samprotavimai, kuriais K. mėgino nuraminti pats save dėl Frydos, jo vis dėlto nenuramino. Dar visai neseniai jis gyrėsi Olgai Fryda ir vadino ją savo vienintele atspara; ir šit pasirodė, kad ta atspara ne iš tvirčiausių, nereikėjo nė kokiam galingajam įsikišti — atėmė Frydą iš K. va šitas ne itin patrauklus parankinis, tas mėsos gabalas, kuris retsykiais regėjosi lyg ir ne visai gyvas.
Jeremijas jau buvo pradėjęs tolti; K. šūktelėjo jam sugrįžti.
— Jeremijau,— tarė jis,— būsiu tau visiškai atviras, pažadėk, kad ir tu sąžiningai atsakysi į vieną klausimą. Juk mudu jau nebesame ponas ir tarnas, kuo ne tik tu, bet ir aš džiaugiuosi, vadinasi, mudviem nebėra reikalo apgaudinėti kits kito. Štai tavo akyse sulaužau rykštę, kuri buvo tau skirta, mat ne bijodamas tavęs aš pasirinkau kelią per sodą, o norėdamas tave iš netyčių užklupti ir keliskart perlieti rykšte. Na, nerūstauk dėl to ant manęs, visa tai jau praeity, jeigu tu būtum buvęs ne žinybų man prievarta primestas tarnas, o paprasčiausias pažįstamas, mudu, be abejo, būtume kuo puikiausiai galėję pakęsti kits kitą, nors tavo išvaizda sykiais mane truputėlį ir trikdo. Ir juk dabar mudu galėtume atsigriebti už tai, ką šiuo požiūriu esam praradę.
— Tu taip manai? — paklausė parankinis žiovaudamas ir užsimerkdamas.— Galėčiau tau ir nuodugniau viską paaiškinti, tik neturiu laiko, skubu pas Frydą, mažytė laukia manęs, tarnybos ji dar nepradėjo, šeimininkas, mano įkalbėtas,— pati Fryda, greičiausiai trokšdama užsimiršti, buvo išsyk bekimbanti į darbą,— davė jai dar šiek tiek laiko atsigauti, ir bent jau tą laiką mudu ketinam praleisti drauge. O dėl tavo pasiūlymo, tai man, žinoma, nėra reikalo tavęs
375 Šesiolik tas skyri us
apgaudinėti, bet lygiai taip pat nėra pagrindo su tavim bičiuliautis. Mat aš į viską žiūriu kitaip negu tu. Kol tarnavau tau, tu man, aišku, buvai labai svarbus asmuo, ne dėl savo savybių, o dėl tarnybinės padėties, ir aš būčiau padaręs viską, ko tik būtum panorėjęs, tačiau dabar tu man niekas. Nejaudina manęs nė sulaužyta rykštė, ji tik primena man, kokį nuožmų poną esu turėjęs, bet visai nepadės mane tavo pusėn palenkti.
— Šneki su manim taip,— tarė K.,— lyg būtų jau visai tikras dalykas, kad tau niekados nebeteks manęs bijotis. O juk taip, tiesą sakant, nėra. Veikiausiai dar nesi nuo manęs laisvas, taip greit reikalai čia netvarkomi.
— Kartais net dar greičiau,— tarstelėjo Jeremijas.
— Kartais,— pasakė K.,— tačiau nėra jokių ženklų, kad šį sykį taip būtų atsitikę, kol kas bent jau nė tu, nė aš dar neturime rankose raštiško sprendimo. Vadinasi, procedūra dar nepasibaigusi, ir aš dar nemėginau jos paveikti savo ryšiais, bet būtinai pamėginsiu. Jeigu reikalai susiklostys tavo nenaudai, tu nebūsi labai pasistengęs įsiteikti savo ponui, galbūt aš net ir be reikalo būsiu rykštę sulaužęs. O Frydą tu, teisybė, paviliojai, ir dėl to visų labiausiai putiesi; tačiau kad ir kažin kaip gerbčiau tavo asmenį, mat aš jį gerbiu, o tu manojo nebegerbi,— žinau, kad užteks man tarstelti tik porą žodžių Frydai, ir visi melai, kuriais tu ją apraizgei, bus išsklaidyti. Juk tik melagystėmis galėjai paveržti iš manęs Frydą.
— Tokiais grasinimais manęs neįbauginsi,— atsakė Jeremijas.— Juk visai tu nenori, kad būčiau tavo parankinis, juk bijai, kad galiu būti tavo parankinis, apskritai bijai parankinių, tik iš baimės sumušei gerąjį Artūrą.
— Galbūt,— tarė K.— Bet ar dėl to jam mažiau skaudėjo? Galbūt aš dar ne sykį turėsiu progą šitaip parodyti, kad bijau tavęs. Matant, kad parankinio tarnyba tau nelabai miela, man, kita vertus, kad ir baimės apimtam, didžiausias malonumas priversti tave tą tarnybą eiti. Ir šįsyk aš pasistengsiu gauti tave vieną, be Artūro; tuomet galėsiu tau daugiau dėmesio skirti.
— Nejau manai,— tarė Jeremijas,— kad aš viso to nors truputėlį bijau?
— Manau, manau,— atsakė K.— Truputėlį tu, žinoma, bijai, o jeigu esi protingas, tai ir labai. Jei ne, tai kodėl gi anksčiau nenuėjai pas Frydą? Sakyk, ar tu ją myli?
— Ar myliu? — tarė Jeremijas.— Ji — gera, protinga mergina,

buvusi Klamo mylimoji, vadinasi, visais atžvilgiais verta pagarbos. Ir jeigu ji nepaliauja mane maldauti, kad išvaduočiau ją nuo tavęs, kodėl gi turėčiau nepadaryti jai tokios paslaugos, ypač kad ir tavęs tuo nė kiek neskaudinu, juk tave jau paguodė prakeiktosios Barnabo mergiotės.
— Dabar jau matau, kokia baimė tave ima,— pasakė K.,— kokia didžiai niekšinga baimė, tu mėgini mane apmulkinti. Fryda maldavo tik vieno dalyko: išvaduoti ją nuo įsišėlusių, kaip šunys goslių parankinių; deja, neturėjau laiko visiškai patenkinti jos prašymą, o dabar šit regiu, kas pasidarė per mano aplaidumą.
— Ponas matininke! Ponas matininke! — sušuko kažkas gatvelėje.
Ten buvo Barnabas. Jis atskubėjo be amo, tačiau nepamiršo K. nusilenkti.
— Man pasisekė,— prašneko Barnabas.
— Kas pasisekė? — paklausė K.— Tu perdavei Klamui mano prašymą?
— To negalėjau padaryti,— atsakė Barnabas.— Labai stengiausi, bet tai buvo neįmanoma, prasibroviau į priekį, visą dieną nekviestas prastovėjau taip arti pulto, kad vienas raštininkas, kuriam užstojau šviesą, sykį mane net pastūmė į šalį, Klamui pakėlus akis mėginau, nors tai draudžiama, patraukti dėmesį rankos kilstelėjimu, ilgiau už visus išbuvau kanceliarijoj, stovėjau ten jau vienas su patarnautojais, dar sykį apsidžiaugiau išvydęs, kad Klamas grįžta, bet jis grįžo ne dėl manęs, tik skubiai dar kažką pasiskaitę vienoje knygoje ir čia pat vėl išėjo, galų gale, kai aš vis dar nesijudinau, patarnautojas mane kone su šluota išstūmė pro duris. Pasakoju visa tai tam, kad tu vėlei nebūtum nepatenkintas mano darbu.
— Kokia man nauda iš tavo uolumo, Barnabai,— tarė K.,— jeigu vis tiek ničnieko nepavyksta laimėti.
— Bet aš laimėjau,— pasakė Barnabas.— Eidamas iš savo kanceliarijos,— vadinu ją saviške,— žiūriu, kad iš tolimesniųjų koridorių lėtu žingsniu ateina kažkoks ponas, šiaip visur jau buvo tuščia; juk metas jau buvo labai vėlyvas. Nusprendžiau jo palaukti; tai buvo gera dingstis dar ten pabūti, visų mieliausiai būčiau apskritai tenai pasilikęs, kad tik nereikėtų nešti tau prastos žinios. Tačiau ir šiaip vertėjo palaukti to pono, tai buvo Erlangeris. Nepažįsti jo? Jis — vienas pirmųjų Klamo sekretorių. Paliegęs, mažaūgis ponas, truputį raišas. Mane jis išsyk atpažino, jis garsėja atmintimi ir žmonių pažinimu, tik surauks

antakius, ir jam to gana — kiekvieną atpažins, dažnai net tokį žmogų, kurio niekados neregėjo, apie kurį tik yra girdėjęs ar skaitęs, mane, sakysim, jis vargu bau kada galėjo būti matęs. Tačiau nors kiekvieną išsyk atpažįsta, iš pradžių vis teiraujasi, lyg nebūtų tikras. „Ar tik tu ne Barnabas?“ — tarė jis man. O paskui paklausė: „Tu juk pažįsti matininką, ar ne?“ O tada pasakė: „Labai gerai viskas susiklostė; aš kaip tik važiuoju į „Ponų smuklę“. Tegu matininkas ten pas mane užeina. Gyvensiu penkioliktam kambary. Bet tegu jis dabar pat ateina. Turiu ten tik keletą pokalbių, o penktą valandą ryto važiuosiu atgal. Pasakyk jam, kad man labai svarbu su juo pasikalbėti“.
Staiga Jeremijas pasileido tekinas. Barnabas, įsijaudinęs ir ligi šiol beveik nekreipęs į jį dėmesio, paklausė:
— Kurgi Jeremijas taip bėga?
— Nori pirma manęs atsidurti pas Erlangerį,— tarė K., išsyk puolė vytis Jeremiją, pastvėrė jį, griebė už parankės ir tarė:
— Ar tai Frydos staiga taip labai pasiilgai? Aš jos nė kiek ne mažiau pasiilgęs, tad mudviem teks eiti koja į koją.

Prie tamsios „Ponų smuklės“ stovėjo būrelis vyrų, du ar trys buvo atsinešę žibintus, tad galėjai įžiūrėti vieną kitą veidą. K. pamatė tik vieną pažįstamą, Gerštekerį, vežėją. Šis pasveikino jį klausimu:
— Tai tu vis dar kaime?
— Kaime,— atsakė K.,— aš čia ilgam atvykau.
— Man juk vis tiek,— tarė Gerštekeris, smarkiai nusikosėjo ir pasigręžė į kitus.
Paaiškėjo, kad visi laukė Erlangerio. Tas jau buvo atvažiavęs, tačiau klientų dar nepriiminėjo, nes aptarinėjo reikalus su Momusu. *Vyrų pašnekesys vis sukosi apie tai, kad neleidžiama laukti viduje ir jie turi stovėti čia, gatvėje, pusnynuos. Tiesa, labai šalta nebuvo; bet vis dėlto nepadoru buvo laikyti klientus gal valandų valandas naktį už durų. Beje, dėl to buvo kaltas ne Erlangeris, kuris, pats veikiau net labai paslaugus, apie tai vargu bau žinojo ir tikrai būtų labai pasipiktinęs, jeigu jam apie tai būtų buvę pranešta. Kalta buvo „Ponų smuklės“ šeimininkė, kuri, tiesiog liguistai trokšdama gyventi kaip tikra ponia, nepakentė, kad „Ponų smuklėn“ vienu sykiu ateina daug klientų.
— Jeigu jau tai neišvengiama ir jie turi ateiti,— sakydavo ji,— tai, dėl Dievo meilės, tegu eina vienas paskui kitą.
Ir ji pasiekė, kad klientai, iš pradžių laukę tiesiog koridoriuj, vėliau laiptuose, paskui prieangy, o galiausiai smuklės salėje, galų gale buvo išstumti gatvelėn. Bet jai ir to dar buvo negana. Jai atrodė nepakenčiama, kaip ji sakė, būti nuolatos „apgultai“ savo pačios namuose. Ji negalėjo suprasti, kam klientai apskritai priiminėjami. „Kad terštų priekinius namų laiptus“,— taip į šeimininkės klausimą sykį, greičiausiai pyktelėjęs, atsakė vienas valdininkas; tačiau jai toks atsakymas pasirodė didžiai teisingas ir ji mėgo kartoti tą posakį. Šeimininkė troško, ir tai šįsyk sutapo jau su klientų norais, kad priešais „Ponų smuklę“ būtų suręstas pastatas, kuriame galėtų laukti klientai. Visų mieliausia jai būtų buvę, jeigu pokalbiai su klientais ir apklausos irgi būtų vykusios ne „Ponų smuklėje“, tačiau tam priešinosi valdininkai, ir šeimininkė, valdininkams rimtai pasipriešinus, žinia, nieko nebegalėjo padaryti, nors antraeiliais klausimais, būdama nenuilstamai ir sykiu moteriškai, švelniai uoli, kamavo visus lyg kokia mažutė tirone. Vis dėlto pokalbius ir apklausas šeimininkei, matyt, ir toliau buvo lemta kęsti „Ponų smuklėje“, nes ponai iš pilies, atvykę į kaimą, nenorėjo kilti su tarnybiniais reikalais iš „Ponų smuklės“. Jie nuolatos skubėjo, tik iš bėdos lankėsi kaime, neturėjo nė menkiausio noro užtrukti čia ilgiau, negu buvo neišvengiamai būtina, tad nevalia buvo reikalauti, kad jie vien dėl namų ramybės „Ponų smuklėje“ laikinai kraustytųsi su visais savo raštais per gatvę į kokius nors kitus namus ir šitaip gaištų laiką. Juk valdininkai visų mieliausiai tarnybos reikalus tvarkydavo smuklės salėje arba savo kambariuose, dažnai net valgydami arba lovoje prieš miegą, arba rytais, kai neturėdavo jėgų keltis ir norėdavo dar truputėlį pasirąžyti lovoje. Tuo tarpu buvo panašu, kad laukiamojo pastato statybos reikalas baigia išsispręsti teigiamai, beje, skaudi bausmė buvo šeimininkei,— čia vyrai truputėlį šyptelėjo,— kad kaip tik laukiamojo pastato klausimas reikalavo labai didelių svarstymų ir „Ponų smuklės“ koridoriai dabar beveik niekad neištuštėdavo.
Apie visus tuos dalykus pusbalsiu šnekučiavosi laukiantys vyrai, K. krito į akis, jog nepasitenkinimo buvo, tiesa, pakankamai, tačiau visai niekas nesipiktino, kad Erlangeris vidurnaktį šaukiasi klientus. Pasiteiravęs, kodėl taip yra, jis išgirdo atsakymą, kad Erlangeriui

už tai privalu net labai padėkoti. Juk vien iš geros valios ir didžio pareigingumo Erlangeris apskritai nusileidžiąs į kaimą; juk jis, girdi, galėtų panorėjęs — ir tai galbūt net labiau atitiktų^ instrukcijas — atsiųsti kurį nors žemesnįjį sekretorių, ir tas surašytų protokolus. Tačiau Erlangeris dažniausiai nenorįs to daryti, pageidaująs pats viską pamatyti ir išgirsti, tačiau tam turįs aukoti savo naktis, nes jo darbo plane nenumatytas laikas kelionėms į kaimą. K. atitarė, girdi, Klamas juk irgi dieną atvykstąs į kaimą ir net prabūnąs čia kelias dienas; negi tad Erlangeris viršuj labiau nepakeičiamas, juk jis vis dėlto esąs tik sekretorius? Keli vyrai geraširdiškai nusijuokė, kiti sumišę tylėjo, pastarųjų buvo dauguma, ir K. beveik niekas neatsakė. Tik vienas neryžtingai pratarė, girdi, Klamas esąs, be abejo, nepakeičiamas ir pilyje, ir kaime.
Čia atsivėrė „Ponų smuklės“ durys ir tarp dviejų žiburius laikančių patarnautojų pasirodė Momusas.
— Pirmieji pas poną sekretorių Erlangerį bus įleisti Geršteke- ris ir K. Ar juodu abu čia?
Tuodu atsišaukė, bet dar pirma jųdviejų, tarstelėjęs: „Aš čia kelneris“ ir Momuso pasveikintas šypsniu ir pliaukštelėjimu per pečius, vidun įsmuko Jeremijas. Reikės daugiau pasidomėti Jeremiju, tarė pats sau K., sykiu suvokdamas, kad Jeremijas, ko gero, daug mažiau pavojingas už Artūrą, kuris veikė prieš jį pilyje. Galbūt net protingiau būtų buvę duotis tų dviejų parankinių kamuojamam negu leisti jiems nekontroliuojamiems visur šlaistytis ir laisvai regzti intrigas, kurioms juodu, kaip rodėsi, buvo itin gabūs.
K. žengiant pro Momusą, šis apsimetė tik dabar atpažinęs, kad čia matininkas.
— Aha, ponas matininkas,— tarė jis.— Tamsta taip nemėgsti leistis apklausiamas, o dabar veržiesi apklauson. Su manim anuomet būtų buvę paprasčiau. Bet, žinia, vykusiai pasirinkti apklausą yra sunku.
K., šitaip užkalbintas, buvo besustojąs, bet Momusas pasakė:
— Eik, eik tamsta! Anuomet tamstos atsakymai man būtų buvę reikalingi, o dabar — ne.
Tačiau K., sujaudintas Momuso elgesio, tarė:
— Tamsta tik apie save galvoji. Vien todėl, kad to reikia žinyboms, aš neatsakinėju; nei anuomet, nei dabar.
Momusas atsakė:

— O apie ką mes turėtume galvoti? Argi čia dar kas nors yra? Eik tamsta!
Priemenėje juodu pasitiko patarnautojas ir nulydėjo K. jau žinomu keliu per kiemą, paskui pro tarpuvartę ir į žemą, truputėlį nuokalnų koridorių. Matyt, viršutiniuose aukštuose gyveno tik aukštesnieji valdininkai, o sekretoriai — šiame koridoriuje, su jais ir Er- langeris, nors ir vienas pačių aukštųjų. Patarnautojas užgesino savo žibintą, nes čia degė ryški elektros šviesa. Visi daiktai čia buvo maži, bet dailūs. Erdvė buvo kiek galint taupoma. Koridorius tik tokio aukščio, kad vos galėjai stačiomis eiti. Abiejose pusėse mažne visai vienos greta kitų rikiavosi durys. Koridoriaus sienos nesiekė lubų, veikiausiai ventiliacijos sumetimais, nes kambarėliai šiame giliame, į rūsį panašiame koridoriuje, matyt , neturėjo langų. Šitų ne visai aklinų sienų trūkumas buvo tas, kad koridoriuje, o sykiu neišvengiamai ir kambariuos, girdėjosi triukšmas. Daugumas kambarių rodėsi užimti, daugumas gyventojų dar nemiegojo, buvo girdėti balsai, plaktuko dūžiai, stiklų skambesys. Tačiau didelės linksmybės nebuvo justi. Balsai buvo prislopę, tik retsykiais suprasdavai vos vieną kitą žodį, neatrodė, kad ten vyktų pokalbiai, greičiausiai kas nors tiktai diktavo ar skaitė balsu, kaip tik iš tų kambarių, iš kurių sklido taurių ir lėkščių skambesys, nebuvo girdėti nė vieno žodžio, o plaktuko dūžiai priminė K. kažkieno pasakojimą, jog kai kurie valdininkai, geisdami pailsėti nuo nepaliaujamo protinio triūso, dirbą staliaus, tiksliosios mechanikos ir panašius darbus.
Pats koridorius buvo tuščias, tik prie vienų durų sėdėjo išblyškęs, lieknas, aukštas ponas, užsimetęs kailinius, po kuriais matėsi naktiniai baltiniai; greičiausiai jam kambary buvo pasidarę per trošku, tad jis, atsisėdęs koridoriuj, skaitė laikraštį, bet skaitė neatidžiai, žiovaudamas dažnokai pakeldavo akis nuo laikraščio ir pasilenkęs dairydavosi po koridorių; galbūt jis laukė kliento, iškviesto, bet delsiančio ateiti. Kai jie praėjo pro šalį, patarnautojas, turėdamas galvoje tą poną, pasakė Gerštekeriui:
— Pincgaueris!
Gerštekeris linktelėjo.
— Seniai jau jis nebuvo čionai nusileidęs,— pasakė.
— Jau labai seniai,— patvirtino patarnautojas.
Pagaliau jie priėjo duris, kurios niekuo nuo kitų nesiskyrė ir už kurių vis dėlto, kaip pasakė patarnautojas, gyveno Erlangeris. Patarnautojas, pasilypėjęs K. ant pečių, pažvelgė pro atvirą plyšį į kambarį.
— Jis guli,— lipdamas žemėn pasakė patarnautojas,— guli lovoje, teisybė, nenusirengęs, bet aš vis dėlto manau, kad bus užsnūdęs. Kartais jį čia, kaime, pasikeitus gyvenimo būdui, suima toks snaudulys. Turėsim palaukti. Pabudęs jis paskambins varpeliu. Teisybė, yra jau ir taip buvę, kad jis pramiegodavo visą kaimo aplankymui skirtą laiką ir pabudęs išsyk turėdavo grįžti atgal į pilį. Juk darbą čionai jis dirba savo noru.
— Verčiau jau dabar jis iki galo miegotų,— tarė Gerštekeris,— mat jeigu jis pabudęs dar turi truputėlį laiko padirbti, tai būna labai nepatenkintas, kad užmigo, stengiasi viską kuo skubiau sutvarkyti ir mažne nė negalima jam išsikalbėti.
— Tamsta atėjai dėl vežimų skyrimo statybai? — pasiteiravo patarnautojas.
Gerštekeris linktelėjo, pasitempė patarnautoją į šalį ir ėmė jam kažką patyliukais šnekėti; tačiau patarnautojas mažne nesiklausė, būdamas daugiau nei visa galva aukštesnis už Gerštekerį, jis žvelgė per pastarąjį kažkur į tolį, rimtai ir iš lėto glostinėdamasis plaukus.

Ūmai K., be tikslo žvalgydamasis aplinkui, toli toli, viename koridoriaus posūkyje, išvydo Frydą; ši apsimetė jo nepažįstanti, tik įbedė į jį sustingusį žvilgsnį; rankoje ji laikė padėklą su tuščiais indais. K. pasakė patarnautojui, kuris, beje, visai nekreipė į jį dėmesio,— juo daugiau tam patarnautojui kalbėjai, juo labiau jis, rodėsi, mintimis nuo tavęs tolo,— taigi K. pasakė patarnautojui tuojau grįšiąs ir nuskubėjo prie Frydos. Pribėgęs suėmė ją už pečių, lyg susigrąžindamas prarastą nuosavybę, pažėrė keletą nereikšmingų klausimų ir tiriamai žvelgė jai į akis. Tačiau Frydos laikysena liko mažne tokia pat stangi, išsiblaškiusi ji perkėlė ant padėklo kelis indus iš vienos vietos į kitą ir tarė:
— Ko gi tu iš manęs nori? Eik sau verčiau pas tas — na, pats žinai, kuo jos vardu. Iš jų juk ir pareini, matau vos į tave pažvelgusi.
K. skubiai nusuko kalbą į šalį; nevalia buvo leisti, kad santykių

aiškinimasis prasidėtų taip staigiai, ir dar nuo pačių blogiausių, jam nepalankiausių dalykų.
— Maniau, kad tu bare,— tarė jis.
Fryda nustebusi pažvelgė į jį, o paskui laisvąja ranka švelniai perbraukė jam per kaktą ir skruostą. Atrodė, lyg būtų pamiršusi, kaip K. atrodo, ir šitaip mėgintų atkurti savo sąmonėje jo veido bruožus; jos ūkanotose akyse irgi pasirodė tokia išraiška, lyg ji iš visų jėgų stengtųsi prisiminti.
— Esu vėl priimta dirbti bare,— iš lėto pasakė paskui Fryda, tarytum tai, ką ji čia kalba, būtų nesvarbu, tarytum už tų žodžių vyktų dar kitas pašnekesys su K., ir šis būtų jau svarbesnis.— Šitas darbas ne man, jį ir kiekviena kita gali dirbti; kiekviena, kuri tik moka patalą kloti ir meilią miną nutaisyti, kuri ne tik nesigąsčioja svečių, bet ir pati prašosi jų kibinama,— kiekviena tokia gali būti kambarinė. O bare — jau visai kas kita. Išsyk buvau vėl priimta į barą, nors anuomet ne itin garbingai tą vietą palikau; tiesa, šįsyk turėjau protekciją. Bet šeimininkas apsidžiaugė, kad turiu protekciją ir jam buvo gana lengva mane vėlei priimti. Iš tikrųjų turėjau būti netgi įkalbinėjama imtis tos tarnybos; pagalvok, ką man baras primena, ir iškart suprasi. Galų gale sutikau tos tarnybos imtis. Čia tik laikinai pavaduoju kitą. Pepė prašė neužtraukti jai gėdos, neliepti išsyk pasitraukti iš baro, o ji juk buvo darbšti ir taip sukosi, kaip tik įstengė su savo gabumais, todėl mes ir davėm jai dar dvidešimt keturias valandas.
— Viskas kuo puikiausiai sutvarkyta,— tarė K.,— tačiau andai tu dėl manęs pasitraukei iš baro; o dabar, kai greitai turės būti mudviejų vestuvės, tu vėlei tenai grįžti?
— Vestuvių nebus,— pasakė Fryda.
— Ar dėl to, kad buvau neištikimas? — paklausė K.
Fryda linktelėjo.
— Žiūrėk, Fryda,— tarė K.,— mudu jau daug sykių kalbėjomės apie šitą tariamą mano neištikimybę, ir visuomet tu būdavai priversta galų gale pripažinti, kad tokie įtarinėjimai neteisingi. Iš mano pusės nuo to laiko niekas nepasikeitė, viskas liko taip pat nekalta, kaip buvo, ir nė negali būti kitaip. Vadinasi, kažkas turėjo pasikeisti iš tavo pusės — dėl pašalinių pakuždu ar dar dėl ko kito. Ar šiaip, ar taip, tu mane vis tiek neteisingai kaltini; tik pagalvok, kokie gi mano santykiai su tom dviem merginom? Viena, toji juodaplaukė,— kone gėdijuosi taip smulkmeniškai teisintis, bet tu juk pati mane verti,—

taigi juodaplaukė man, ko gero, ne mažiau atkari negu tau; kiek tik galiu, stengiuosi laikytis nuo jos kuo atokiau, o ir ji pati čia man labai padeda, juk santūresnės už ją tiesiog negali būti.
— Taigi,— sušuko Fryda, tie žodžiai prasiveržė tarytum prieš jos pačios valią; K. džiaugėsi, matydamas, kad ji užsimiršo ir elgiasi ne taip, kaip pati norėjo,— gal ji tau ir atrodo santūri, tu vadini santūria visų didžiausią begėdę ir kalbi, nors tai ir labai neįtikėtina, kuo nuoširdžiausiai, neveidmainiaudamas, aš juk žinau. „Tilto užeigos“ šeimininkė taip apie tave sako: „Negaliu jo pakęsti, bet negaliu ir palikti likimo valiai, juk, matydama ir kūdikį, dar nemokantį gerai vaikščioti, bet per toli bežengiantį, negali susilaikyti, turi įsikišti“.
— Priimk šįsyk josios pamokymą,— šypsodamsis tarė K.,— tačiau apie tą merginą — nėra reikalo mudviem ginčytis, ar ji santūri, ar begėdė,— aš nieko nenoriu žinoti.
— Bet kodėl sakai, kad ji santūri? — neatlyžo Fryda; tokį jos įkarštį K. palaikė geru ženklu.— Ar jau pats tą išmėginai, ar šitaip mėgini kitas sumenkinti?
— Nei viena, nei kita,— atsakė K.,— sakau taip apie ją iš dėkingumo, mat ji padeda man nekreipti į ją dėmesio; nes jeigu ji vien dažniau mane užkalbintų, aš nebeįstengčiau prisiversti dar sykį ten nueiti, o tai man būtų didelis nuostolis, juk gerai žinai, kad turiu vaikščioti ten dėl mudviejų bendros ateities. Dėl tos pačios priežasties privalau kalbėtis ir su antrąja mergina, kurią, tiesa, vertinu už darbštumą, apdairumą ir savęs išsižadėjimą, bet apie kurią juk niekas nepasakys, kad ji kelia pagundą.
— Tarnai yra kitos nuomonės,— tarė Fryda.
— Ir šiuo, ir tikriausiai daugeliu kitų klausimų,— atsakė K.— Tai iš tarnų gašlumo tu sprendi apie mano neištikimybę?
Fryda tylėjo ir nesipriešino, kai K. paėmė padėklą jai iš rankos, padėjo jį ant grindų, įsitvėrė jai į parankę ir leidosi vaikštinėti su ja į vieną ir kitą pusę po ankštą koridorių.
— Tu nežinai, kas yra ištikimybė,— pasakė Fryda, šiek tiek vengdama K. artumos.— Kad ir kokie būtų tavo santykiai su tomis merginomis,— tai juk nėra svarbiausia; man nepakeliama gėda jau vien tai, kad tu apskritai lankaisi toje šeimynoje, o grįžus tavo drabužiai būna prisigėrę jų trobos tvaiko. O tu išleki iš mokyklos, nieko man nepasakęs, ir net pasilieki pas juos ligi pusiaunakčio. O kai žmogus tavęs teiraujasi, leidi merginoms — ypač tai neprilygstamajai santūruolei — tvirtinti, kuo karščiausiai tvirtinti, kad tavęs ten nesą.

Slaptu keliu tykini laukan iš namų, galbūt net brangindamas gerą merginų vardą, gerą tų mergų vardą! Ne, nebekalbėkim daugiau apie tai!
— Apie tai galim nebekalbėti,— tarė K.,— bet pasikalbėkim apie ką kitą, Fryda. Apie tai juk ir nėra ką bepasakyti. Kodėl turiu ten vaikščioti, tu juk žinai. Man tai nėra lengva, bet,aš prisiverčiu. Galėtum ir nesistengti, kad tie žygiai būtų man dar sunkesni negu dabar. Šiandien tariausi nueisiąs tiktai akimirkai ir pasiteirausiąs, ar pagaliau sugrįžo Barnabas, jau seniai turėjęs parnešti man svarbią žinią. Jis dar nebuvo grįžęs, tačiau, kaip buvau tikinamas ir kaip buvo visai tikėtina, turėjo labai greitai pareiti. Nenorėjau liepti jam ateiti pas mane į mokyklą, nenorėjau tavęs kamuoti, kad tau nė matyt jo nereikėtų. Valandos slinko, o jis, deja, vis negrįžo. Užtat atėjo kitas, kurio aš tiesiog nekenčiu. Neturėjau nė menkiausio noro, kad jis mane šnipinėtų, tad ir išėjau per kaimynų sodą, tačiau neketinau nė slėptis nuo jo, o žengiau paskui gatve tiesiai į jį, rankoje, prisipažįstu, laikydamas itin lanksčią gluosnio rykštę. Tai ir viskas, daugiau apie tai nėra ko ir bepasakyti; bet yra ką pasakyti apie kitą dalyką. Kaip čia yra su tais parankiniais, kuriuos minėti man mažne taip pat koktu kaip tau — aną šeimyną? Palygink, kaip tu su jais elgiesi ir kaip aš su ta šeimyna elgiuosi. Suprantu tavo pasibjaurėjimą ta šeimyna ir galiu pats bjaurėtis. Vaikštau pas juos tik iš reikalo, kartais man regisi, kad skriaudžiu, išnaudoju juos. O kaipgi tu su parankiniais? Tu net nemėginai neigti, kad jie tave persekioja, pati prisipažinai, kad jie tave traukia. Nepykau už tai ant tavęs, supratau, kad čia veikia tokios jėgos, kurioms tu negali atsispirti, džiaugiausi jau ir tuo, kad tu bent giniesi, padėjau tau jų saugotis, ir štai vien todėl, kad kelias valandas atleidau vadžias, kliaudamasis tavo ištikimybe, beje, dar ir vildamasis, kad namai neabejotinai užrakinti, o parankiniai galutinai priversti nešti kudašių,— įtariu, kad vis dar per menkai juodu vertinu,— vien todėl, kad kelias valandas atleidau vadžias ir Jeremijui, tam, geriau pasižiūrėjus, ne itin geros sveikatos, jau pusamžiui vyriokui, užteko įžūlumo prisiartinti prie lango, vien todėl štai turiu netekti tavęs ir vietoj pasveikinimo išgirsti: „Vestuvių nebus“. Ar tai ne aš, teisybę sakant, turėčiau priekaištauti? O aš nepriekaištauju, vis dar nepriekaištauju.
Ir vėlei K. pasirodė, kad bus pravartu valandžiukę nukreipti Frydos dėmesį į šalį, tad jis paprašė atnešti jam ko nors užkąsti, nes jis, girdi, nuo pietų nieko nevalgęs. Buvo matyti, kad Frydai nuo to

prašymo irgi palengvėjo, ji linktelėjo ir nubėgo ko nors atnešti, bet ne koridoriaus gilumon, kur K. spėjo būsiant virtuvę, o pasuko į šoną ir nusileido keliais laiptukais žemyn. Netrukus atnešė lėkštę šaltų užkandžių ir butelį vyno, tačiau tai, matyt, buvo jau valgytos vakarienės likučiai: griežinėliai paskubomis iš naujo sudėstyti, kad nekristų į akis, net dešros odelės pamirštos lėkštėje, o butelis daugiau nei ligi pusės nugertas. Tačiau K., nieko nesakęs, guviai įniko valgyti.
— Tu buvai virtuvėje? — paklausė jis.
— Ne, savo kambary,— atsakė Fryda,— čia, apačioje, turiu kambarį.
— Galėjai ir mane pasikviesti,— tarė K.— Nueisiu ten, tada galėsiu prisėsti valgydamas.
— Atnešiu tau krėslą,— pasakė Fryda, išsyk leisdamasi kambario pusėn.
— Ačiū,— tarė K., sulaikydamas ją,— nei aš pats tenai eisiu, nei man krėslo reikia.
Sugriebta už rankos, Fryda užsispyrėlės mina ištvėrė K. prisilietimą, žemai nunarino galvą ir ėmė kramtytis lūpas.
— Taigi jis ten, apačioj,— tarė ji.— Negi tu kitaip manei? Guli mano lovoje, mat lauke persišaldė, jį krečia šaltis, jis mažne nieko nevalgė. Iš esmės — viskas per tave; jeigu nebūtum parankinių išvijęs, jeigu nebūtum pas tuos žmones bėgiojęs, galėtume sau dabar ramiausiai sėdėti mokykloje. Tik tu sugriovei mudviejų laimę. Nejau manai, kad Jeremijas būtų išdrįsęs mane suvedžioti, kol ėjo tarnybą? Tai tu nė truputėlio nenutuoki apie čionykštę tvarką. Jis veržėsi pas mane, kamavosi, tykojo manęs, tačiau tai buvo tik žaidimas, kaip alkanas šuva žaidžia, bet vis tiek nedrįsta šokti ant stalo. Lygiai taip pat ir aš. Jis traukė mane, juk tai mano vaikystės žaidimų bičiulis,— mudu žaidėm drauge pilies kalno atšlaitėje, gražūs tai buvo laikai, tu niekados neklausinėjai apie mano praeitį... Tačiau visa tai nieko negalėjo nulemti, kol Jeremiją varžė tarnyba, juk aš žinojau, kas yra mano, kaip tavo būsimos žmonos, pareiga. Bet paskui tu išvarei parankinius ir net gyreisi tuo, lyg šitaip būtum kažin ką mano labui nuveikęs; ką gi, tam tikra prasme tikrai nuveikei. Artūro atveju tau pavyko įvykdyti savo sumanymą, beje, tik laikinai, jis švelnus, jo nėra apėmusi tokia jokių sunkumų nepaisanti aistra, kokia pagavusi Jeremiją, be to, tu jį kone sunaikinai, trenkdamas kumščiu aną naktį,— tai buvo sykiu ir smūgis mudviejų laimei,— jis išbėgo pasiskųsti į pilį, ir net jeigu netrukus sugrįš, jo, šiaip ar taip, čia nėra. Tačiau

Jeremijas pasiliko. Eidamas tarnybą, jis bijo net savo pono akių kryptelėjimo, o nebūdamas tarnyboje nieko nebijo. Jeremijas atėjo ir paėmė mane; tu mane palikai, jis, senas bičiulis, tapo mano valdovu, ir aš neįstengiau atsispirti. Aš neatkėliau mokyklos vartų, jis išmušė langą ir išsitraukė mane laukan. Mudu atbėgom šičia, šeimininkas jį gerbia, be to, ir svečiams negali būti malonesnio daįkto kaip turėti tokį kelnerį, tad mudu buvom priimti, jis ne pas mane glaudžiasi, mudu tik turim bendrą kambarį.
— Ir vis tiek,— tarė K.— nesigailiu, kad išvijau parankinius iš tarnybos. Jeigu padėtis buvo tokia, kaip tu sakai, taigi jeigu tavo ištikimybės sąlyga buvo tik tarnybinis parankinių susaistymas, tai ir gerai, kad viskas pasibaigė. Ne itin didelė būtų buvusi vedybinė laimė tarp dviejų plėšrūnų, kurie tik nuo botagų gaužiasi. Tuomet aš dėkingas ir tai šeimynai, kuri netyčia irgi nuveikė savo darbą, išskirdama mudu.
Juodu tylomis vėlei ėmė vaikščioti šalia kits kito į vieną ir kitą pusę, ir nebūtum galėjęs pasakyti, katras dabar pirmas pajudėjo iš vietos. Fryda, visai šalia K., rodėsi nepatenkinta, kad jis vėl nepaėmė jos už parankės.
— Ir šitaip viskas būtų sutvarkyta,— toliau dėstė K.,— ir mudu galėtume atsisveikinti, tu galėtum eiti pas savąjį poną* Jeremiją, kuris greičiausiai dar tebėra persišaldęs nuo sivpsojimo mokyklos sode ir kurį tu, jeigu taip yra, jau pernelyg ilgai esi palikusi vieną, o aš galėčiau grįžti vienas mokyklon arba — kadangi man ten be tavęs nėra kas veikti — keliauti sau kur nors kitur, kur tik būčiau įsileistas. O jeigu aš vis tiek delsiu, tai tik todėl, kad turiu rimtą pagrindą vis dar truputėlį abejoti tuo, ką tu man pasakojai. Apie Jeremiją aš susidariau priešingą įspūdį. Kol jis ėjo tarnybą, tol gretinosi prie tavęs, ir aš nemanau, kad tarnyba ilgesnį laiką būtų sukliudžiusi jam tave vieną sykį rimtai užpulti. Bet dabar, kai jis laiko tarnybą baigta, viskas pasikeitė. Atleisk, kad šitaip tatai aiškinuosi: nuo to laiko, kai tu nebesi jo pono sužadėtinė, tu jo taip nebevilioji kaip anksčiau. Gal ir esi vaikystės dienų bičiulė, tačiau, mano nuomone,— tiesą sakant, pažįstu jį tik iš trumpo mudviejų pokalbio šiąnakt,— jis tokiems jausmingiems dalykams neteikia daug reikšmės. Nesuprantu, kodėl jis tau rodosi esąs karšto būdo. Jo mąstysena man regisi veikiau itin blaivi. Jis yra gavęs iš Galaterio su manimi susijusį ir man galbūt ne itin palankų pavedimą, kurį jis, turiu pripažinti, stengiasi įvykdyti su tam tikru tarnybiniu įkarščiu,— pastarasis čia nėra itin retas

dalykas,— o viena iš jo užduočių yra perskirti mudu; galbūt jis mėgino tatai padaryti įvairiais būdais, vienas iš jų buvo tas, kad jis, gašliai dūsaudamas, siekė tave suvilioti; kitas,— čia jį parėmė užeigos šeimininkė,— kad jis skleidė paistalus apie mano neištikimybę; jam pavyko įvykdyti savo užmačias, gal čia jam padėjo ir šioks toks prisiminimas apie Klamą, vietos jis, teisybė, neteko, bet galbūt kaip tik tą akimirką, kai jos jam ir nebereikėjo, dabar jis skina savojo triūso vaisius ir traukia tave pro mokyklos langą, bet tuo jo darbas jau ir baigtas, taigi, tarnybiniam įkarščiui atlėgus, jis jaučiasi pavargęs, jam labiau patiktų būti ten, kur dabar yra Artūras, kuris nuskubėjo anaiptol ne skųstis, o išklausyti pagyrimų ir gauti naujų pavedimų, bet kas nors juk privalo ir čia pasilikti, pasižiūrėti, kaip viskas toliau klostysis. Viena iš jo truputėlį nuobodžių pareigų yra rūpintis tavimi. Meilės čia nė kvapo, jis man atvirai prisipažino, kaip Klamo mylimoji tu jam, žinoma, esi verta pagarbos, ir jam, aišku, didžiai malonu įsitaisyti tavo kambaryje ir valandžiukę pasijusti mažu Klamu, bet tai ir viskas, tu pati jam dabar esi niekas, o tai, kad jis tave čia įtaisė, tėra tik jo pagrindinės užduoties priedėlis; kad tu nepradėtum nerimauti, jis ir pats pasiliko, bet tik laikinai, kol gaus naujų žinių iš pilies ir tu išgydysi jį nuo persišaldymo.
— Kaip tu jį šmeiži! — tarė Fryda, sudauždama į kits kitą savo mažus kumštukus.
— Šmeižiu? — perklausė K.— Ne, aš visai nenoriu jo šmeižti. Bet gal ir neteisingai apie jį kalbu, tai, žinia, įmanomas daiktas. To, ką apie jį kalbėjau, juk ir nesimato atvirai ir išorėje; viską galima ir kitaip aiškinti. Bet kad šmeižčiau? Juk šmeiždamas galėčiau siekti tik vieno tikslo: grumtis, kad tu liautumeis jį mylėjusi. Jeigu to reikėtų ir jeigu šmeižtas būtų tinkama priemonė, aš nedvejodamas imčiau jį šmeižti. Niekas negalėtų už tai manęs smerkti, savo darbdavių dėka jis už mane tiek pranašesnis, kad man, priverstam vien savo jėgomis kliautis, valia būtų ir truputėlį pašmeižti. Tai būtų palyginti nekalta ir galų pagalėj juk ir bejėgiška gynybos priemonė. Taigi netrankyk kumščiais.
Ir K. paėmė Frydą už rankos; Fryda pamėgino ją ištraukti, bet darė tai šypsodamasi ir be didesnių pastangų.
— Bet man nereikia šmeižti,— tarė K.— Juk tu jo nemyli, tik tariesi mylinti ir dar padėkosi man, kai išvaduosiu tave iš tos klaidos. Suprask, jeigu kas norėtų tave nuo manęs atskirti, nesigriebdamas prievartos, o kruopščiausiai viską apskaičiuodamas, tai turėtų daryti

tatai per abu parankinius. Lyg ir geri, vaikiški, linksmi, atsakomybės vengiantys, iš aukštybių, iš pačios pilies vėjo atnešti vyrukai, o čia dar ir trupinėlis vaikystės prisiminimų,— juk visa tai labai miela, ypač kad aš esu tikra visų tų dalykų priešingybė ir užtat be perstogės lakstau su reikalais, kurie tau ne visai suprantami, kurie tau nemalonūs, kurie suveda mane su tavo nekenčiamais žmonėmis,— dalelė tos neapykantos tada ir man kliūva, nors esu nekaltas. Visa tai — tik piktavališkas, nors, beje, labai gudrus naudojimasis mudviejų ryšio silpnybėmis. Kiekvienas ryšys turi savo silpnybių, juoba mūsiškis, juk mudu suėjom draugėn būdami visai skirtingų pasaulių gyventojai, ir nuo tos akimirkos, kai mudu pažinom kits kitą, ir tavo, ir mano gyvenimas pasuko visai nauju keliu, mudu jaučiamės dar netvirti, viskas dar pernelyg nauja. Kalbu ne apie save, man tai ne taip svarbu, aš juk nuo pat tos akimirkos, kai tu pirmąsyk atgręžei į mane akis, visąlaik buvau dovanomis apipiltas; o priprasti, kad esi nuolat dovanomis apipilamas, nėra sunku. Tačiau tu, nekalbant apie visa kita, buvai atplėšta nuo Klamo; negaliu iki galo suvokti, ką tatai reiškia, bet šiek tiek nujausti palengva jau išmokau: galva tau sukasi, neįstengi susigaudyti, o aš, nors visada pasirengęs tave paremti, ne visada buvau šalia, o kad ir buvau šalia, tave laikė sukausčiusios tavosios svajos ar net kokia gyvesnė būtybė, sakysim, šeimininkė; žodžiu, būta meto, kai tu, vargšas vaikuti, nusukdavai nuo manęs akis, apimta nelabai aiškaus ilgesio, ir tokiais tarpais užtekdavo tik tavojo žvilgsnio kryptyje surikiuoti tinkamus žmones, ir tu pakliūdavai į jų pinkles, pasiduodavai apgaulingam tikėjimui, kad tai, kas buvo vien akimirkos, vaiduokliai, seni prisiminimai, iš esmės praeitas ir vis labiau praeinantis andainykštis gyvenimas,— kad tai dar tebėra tavo tikrasis dabartinis gyvenimas. Klaida, Fryda, nieko daugiau, tiktai paskutinis ir, gerai pasižiūrėjus, niekingas kliuvinys, trukdantis mudviem pagaliau susijungti. Atsipeikėk, susiimk; net jeigu ir manei, kad parankiniai atsiųsti Klamo,— tai visai ne teisybė, juodu siuntė Galateris,— ir net jeigu jiems, pasinaudojus šita apgaule, pavyko tave taip apžavėti, kad net jų purvuos ir nevalyvume tareisi įžiūrinti Klamo pėdsakus,— taip kartais žmogus tariasi mėšlo krūvoje įžiūrįs kitados pamestą brangakmenį, nors iš tikrųjų visai negalėtų jo ten rasti, net jeigu jis ir tikrai ten būtų,— vis dėlto tai vaikėzai, panašūs į kūtės bernus, tiktai jie neturi tokios sveikatos, vos gurkštelėję tyro oro, tuoj suserga ir atgula patalan, kurį, tiesa, moka susirasti vikriai lyg tikri kūtės bernai.

Fryda padėjo galvą K. ant peties; apsikabinę juodu tylomis vaikštinėjo pirmyn ir atgal.
— Kad taip mudu būtume,— prašneko Fryda iš lėto ramiu, kone jaukiu balsu, tarytum žinodama, kad jai duota tik visai trumpa valandėlė atsipūsti prie K. peties, tačiau trokšdama ja iki galo pasimėgauti,— kad taip mudu būtume išsyk, tą pat naktį iškeliavę, galėtume dabar kur nors saugiai tūnoti, visad kartu, o tavo ranka visada būtų pasiekiama man; kaip man reikia, kad tu būtum šalia; kokia aš, kai tavęs nėra šalia, jaučiuosi vieniša nuo pat tos akimirkos, kai mudu susipažinom; man rodosi, jog aš nieko daugiau nesapnuoju, tik tą vieną sapną: kad tu šalia.
Bet štai šoniniam koridoriuj pasigirdo šūksnis, ten, ant žemutinės pakopos, stovėjo Jeremijas, vienais apatiniais, bet apsisiautęs didele Frydos skara. Plaukai susitaršę, skysta barzdelė lyg lietaus permerkta, pavargusios akys išplėstos, maldaujančios ir priekaištingos, tamsūs skruostai įraudę, bet, sakytumei, iškaužėję, nuogos kojos taip dreba nuo šalčio, kad sykiu virpčioja ir ilgi skaros kutai,— taip stovėdamas, Jeremijas buvo panašus į ligonį, pabėgusį iš ligoninės, kurį išvydus apie nieką daugiau nevalia galvoti, tik apie tai, kaip čia jį vėl paguldžius į patalą. Tą patį pamanė ir Fryda, ji išsivadavo iš K. glėbio ir išsyk atsidūrė apačioje, pas Jeremiją. Jau vien Frydos artuma, jos rūpinimasis tvirčiau susupti jį skara, jos skubėjimas išsyk nustumti atgal jį kambarin, regis, suteikė jam šiek tiek jėgų; atrodė, lyg jis tik dabar būtų K. atpažinęs.
— Aha, ponas matininkas,— tarė jis, glostydamas veidą Fry- dai, nebenorinčiai leisti jam ilgiau šnekėti, tarsi ją malonindamas.— Atleisk tamsta, kad sutrukdžiau. Bet man visai ne kas, tuo ir galiu pasiteisinti. Jaučiu, kad karščiuoju, turiu išgerti arbatos ir išprakaituoti. Turbūt dar ilgai man teks atminti prakeiktąją mokyklos sodo tvorą, o paskiau, jau persišaldęs, dar gavau lakstyti naktį. Šitaip nė nepajunti, kad aukoji sveikatą dalykams, kurie to iš tikrųjų nėra verti. Tačiau tamsta, ponas matininke, nekreipk į mane dėmesio, prašom į mudviejų kambarį, aplankysi ligonį ir galėsi pasakyti Frydai viską, kas dar liko pasakyti. Kai du žmonės, pripratę vienas prie kito, skiriasi, paskutinėmis akimirkomis jiedviem, žinoma, tiek yra ką pasakyti, kad tretysis, juoba patale gulėdamas ir pažadėtos arbatos laukdamas, niekaip to nesupras. Bet eikš gi tamsta vidun, aš būsiu tylut tylutėlis.
— Gana, gana,— tempdama Jeremiją už peties, tarė Fryda.—

Jis karščiuoja ir nesižino, ką šneka. O tu, K., neik su mumis, prašau tave. Tas kambarys mano ir Jeremijo, tikriau — tiktai mano, draudžiu tau drauge su mudviem į jį įžengti. Niekados, niekados pas tave nebegrįšiu, mane, vien pagalvojus apie tokią galimybę, šiurpas nukrato. Eik sau pas savo mergas; girdėjau pasakojant, kad jos vienmarškinės sėdi abipus tavęs ant suolo priekrosny, 9 jeigu kas nors ateina tavęs parsivesti, jiedvi tuoj užsipuola tą žmogų. Jeigu tie namai tave taip vilioja, matyt, ten tau ir vieta. Visą laiką mėginau tavęs ten neleisti, ne itin man sekėsi, bet vis dėlto mėginau, dabar tas laikas jau praeity, esi laisvas. Gražus gyvenimas tavęs laukia, dėl vienos gal dar ir teks trupučiuką pakovoti su tarnais, bet jau antrosios — niekas nei danguj, nei žemėj tau nepavydės. Sąjunga iš anksto palaiminta. Nesiginčyk, nesakyk nieko, žinoma, tu gali viską paneigti, bet galų pagalėj niekas nepaneigta. Tik pamanyk, Jeremijau, jis viską paneigė!
Juodu šypsodamiesi ir linkčiodami galvom pažvelgė į kits kitą.
— Tačiau,— vėl prašneko Fryda,— net jeigu jis, sakysim, ir būtų viską paneigęs, ką gi tuo būtų pasiekęs, kas man tai rūpi? Kas ten pas juos dedasi — tatai tik jų ir jo reikalas, ne mano. O mano reikalas tol slaugyti tave, kol tu pasveiksi, kol būsi vėlei toks sveikas, koks kitados buvai, iki K. pradėjo tave dėl manęs kankinti.
— Tai tamsta, ponas matininke, tikrai neini su mumis? — paklausė Jeremijas, tačiau Fryda, daugiau į K. nė nebeatsigręžusi, galutinai nusitempė jį šalin.
Apačioje buvo mažutės durys, dar žemesnės nei čia, koridoriuje,— ne tik Jeremijas, bėt ir Fryda, eidama vidun, gavo pasilenkti,— o viduje, rodėsi, šviesu ir šilta; valandžiukę dar buvo girdėti kuždesys, galbūt ten Fryda meiliai įkalbinėjo Jeremiją gultis patalan, paskui durys užsivėrė.
Tik dabar K. pastebėjo, kaip tylu pasidarę koridoriuj, ir ne tik čia, šiame koridoriaus gale, kur juodu kalbėjosi su Fryda ir kuris, regis, buvo ūkinių patalpų dalis, bet ir ilgajam koridoriuj, kurio kambariai pirma buvo tokie triukšmingi. Vadinasi, ir ponai visgi jau sumigę. K. irgi jautėsi labai pavargęs, galbūt per tą nuovargį ir nuo Jeremijo gynėsi ne taip, kaip būtų privalėjęs. Gal net protingiau būtų buvę elgtis kaip Jeremijui, perdėjusiam savąjį persišaldymą,— toks pasigailėtinas jis buvo ne dėl persišaldymo, o iš prigimimo, ir jokia gydomoji arbata tos negalios neišvarys,— taigi elgtis visai kaip Jeremijui, lygiai taip pat demonstruoti iš tikrųjų didelį savo nuovargį,

susmukti čia pat, koridoriuje,— tai jau savaime būtų buvę labai malonu,— valandžiukę snūstelti, o tada gal ir jis būtų buvęs truputėlį paslaugytas. Tiktai jam viskas nebūtų pasibaigę taip gerai kaip Jeremijui, kuris šiose varžybose dėl užuojautos—o veikiausiai ir visose kitose grumtynėse — būtų jį nugalėjęs; turbūt ir pelnytai. K. jautėsi toks pavargęs, kad jam toptelėjo mintis, ar nepamėginus įžengti į kurį nors kambarį — ne vienas jų, be abejo, tuščias — ir išsimiegoti sau gražiam patale. Jam rodėsi, kad tai būtų tinkamas atpildas už daugelį nuoskaudų. Ir taurelė prieš miegą štai parengta. Ant indų padėklo, Frydos palikto ant grindų, stovėjo grafinukas romo. K. nepagailėjo jėgų grįžti atgal ir išgėrė buteliuką.
Dabar jis pasijuto turįs bent pakankamai jėgų pasirodyti Erlan- geriui. Ėmė ieškoti Erlangerio durų, bet negalėjo jų rasti, nes patarnautojo su Gerštekeriu niekur nebesimatė, o visos durys buvo vienodos. Vis dėlto jis tarėsi apytikriai prisimenąs, kurioje koridoriaus pusėje tos durys buvo, tad nusprendė praverti vienas, kurios, jo nuomone, veikiausiai ir buvo ieškomosios. Toks mėginimas negalėjo būti itin pavojingas, jeigu ten Erlangerio kambarys, šis jį veikiausiai priims, jeigu kambaryje bus kas kitas, juk galima atsiprašyti ir eiti savais keliais, o jeigu kambario gyventojas — tatai buvo labiausiai tikėtina — miegotų, tai jis K. apsilankymo nė nepastebėtų; blogai būtų tik tada, jei kambarys pasirodytų tuščias, nes tuomet K. vargu bau atsispirtų pagundai atsigulti į patalą ir miegoti, miegoti. Jis dar sykį pasižvalgė po koridorių dešinėn ir kairėn, ar vis dėlto neateina kas nors, kas parodytų jam kelią, kad nebereikėtų rizikuoti, bet koridorius buvo tylus ir tuščias. Tada K. pasiklausė prie vienų durų,— ir čia gyventojo nesigirdėjo. Pasibeldė taip tykiai, kad miegančio nebūtų įstengęs pažadinti, o kai ir dabar nieko nenugirdo, be galo atsargiai pravėrė duris. Bet jį pasitiko negarsus riktelėjimas.
Kambarys buvo mažutis, daugiau nei pusę jo užėmė plati lova, ant naktinio stalelio degė elektros lempa, šalia stovėjo kelionkrepšis. Lovoje kažkas, visas palindęs po apklotu, neramiai sujudėjo ir sušnibždėjo pro plyšelį tarp apkloto ir paklodės:
— Kas ten?
Dabar K. jau nebegalėjo išeiti nė žodžio netaręs, jis nepatenkintas nužvelgė didžiai patogų, bet, deja, ne tuščią patalą, o paskui prisiminė, ko buvo klaustas, ir pasisakė vardą. Atrodė, kad tai padarė gerą poveikį, lovoje gulintis vyriškis truputėlį nusitraukė apklotą nuo veido, bet atrodė, kad tuoj pat baimingai vėl visas užsiklos, jei pasirodys, kad kas ne taip. Tačiau paskui jau nebedvejodamas nusibloškė apklotą ir atsisėdo lovoje. Be abejo, tai buvo ne Erlangeris. Tai buvo mažo ūgio, dailus pažiūrėti ponas, kurio gymis atrodė savotiškai prieštaringas, skruostai buvo kaip kūdikio apskriti, akys — kaip kūdikio džiugios, tačiau aukšta kakta, smaili nosis, siaura burna su vos vos susičiaupiančiomis lūpomis, mažne visai nuskliaustas smakras anaiptol neatrodė panašūs į kūdikio, veikiau tai buvo pranašaus mąstytojo bruožai. Turbūt dėl to, kad jis buvo patenkintas tuo, patenkintas savim, jam ir išliko tokie ryškūs sveikos kūdikystės pėdsakai.
— Ar tamsta pažįsti Frydrichą? — paklausė vyriškis.
K. atsakė nepažįstąs.
— O Jis tamstą pažįsta,— šypsodamasis pasakė vyriškis.
K. linktelėjo; jį pažįstančių žmonių čia nestigo, tai buvo net viena didžiausių kliūčių jo kelyje.
— Aš — jo sekretorius,— tarė ponas,— vadinuosi Biurgelis.
— Atleisk tamsta,— tarė K., siekdamas durų rankenos,— aš, deja, supainiojau tamstos duris su kitomis. Mat esu pašauktas pas sekretorių Erlangerį.
— Kaip gaila,— tarė Biurgelis.— Ne todėl, kad tamsta esi kitur pašauktas, o todėl, kad supainiojai duris. Mat aš, sykį pažadintas, jau tikrai nebeužmigsiu. Na, bet dėl to tamstai nėra reikalo nusiminti, tai mano asmeninė nelaimė. Ir kodėl gi durų šiuose namuose negalima užsirakinti, ar ne? Čia esama priežasties. Mat, pasak senos ištarmės, sekretorių durys visados privalo būti atviros. Bet taip paraidžiui, žinia, nereikėtų tos taisyklės laikytis.
Biurgelis žvelgė į K. klausiamai ir džiugiai, nors ką tik skundėsi, bet atrodė visai žvalus; toks pavargęs, kaip K. dabar, Biurgelis tikriausiai apskritai niekados nebuvo.
— Kurgi tamsta dabar ketini eiti? — paklausė Biurgelis.— Ketvirta valanda.. Kiekvieną, pas kurį eisi, turėsi žadinti, o ne visi taip pripratę būti trukdomi kaip aš, ne visi taip kantriai kęs, sekretoriai — dirgli padermė. Taigi pabūk tamsta dar valandžiukę. Apie penkias jie pradeda keltis, tad geriausiai ir bus tamstai eiti, kur esi šauktas. Taigi prašom paleisti durų rankeną ir kur nors sėstis, vietos čia, teisybė, maža, geriausia bus, jei tamsta atsisėsi štai čia, ant lovos krašto. Tamsta stebiesi, kad neturiu čia nei krėslo, nei kėdės? Ką gi, man teko rinktis arba gerai apstatytą kambarį su siaura viešbučio lova, arba šitą didelę lovą ir prausyklę, bet daugiau nieko. Aš pasirinkau didelę lovą, juk miegamajame lova vis dėlto yra svarbiausias daiktas!

Ak, kad taip galėtum išsitiesti ir gerai išsimiegoti,— geram miegaliui šita lova turėtų būti iš tiesų tikra brangenybė. Bet ir man ji maloni, nors, amžinai būdamas pavargęs, vis tiek negaliu užmigti; aš čia praleidžiu didesnę dienos dalį, čia tvarkau visą korespondenciją, čia ap- klausinėju klientus. Viskas vyksta ganėtinai sklandžiai. Tiesa, klientams nėra kur atsisėsti, bet jie su tuo taikstosi, juk ir jiems smagiau stovėti žinant, kad protokoluotojas maloniai jaučiasi, negu patogiai sėdėti ir būti aprėktam. Taip tad galiu pasiūlyti tik šitą vietelę ant lovos krašto, bet ji — ne tarnybinis krėslas, ji tinkama tik naktiniams pašnekesiams. Bet tamsta vis tyli, ponas matininke?
— Aš labai pavargau,— atsakė K.; vos paragintas jis išsyk šiurkščiai, nepagarbiai atsisėdo ant lovos ir atsirėmė į lovūgalį.
— Žinoma,— juokdamasis tarė Biurgelis,— čia visi pavargę. Štai aš, sakysim, vakar ir jau šiandien nemažai padirbėjau. Visiškai neįmanoma, kad dabar užmigčiau, bet jeigu tas neįtikimiausias dalykas nutiktų ir aš užmigčiau tamstai dar čia tebesant, tuomet prašom laikytis tyliai ir nė durų neatverti. Tačiau nėra ko bijoti, aš tikrai neužmigsiu, o jei ir užmigčiau, tai geriausiu atveju tik kelias minutes. Mat man taip būna, jog aš, greičiausiai todėl, kad esu labai pripratęs priiminėti klientus, vis dėlto lengviausiai užmiegu tuomet, kai kas nors būna šalia.
— Prašom tamstą kuo ramiausiai miegoti, ponas sekretoriau,— tarė K., nudžiugintas tokio pasisakymo,— ir aš, jeigu tamsta leisi, valandžiukę numigsiu.
— Ne, ne,— vėl nusijuokė Biurgelis,— vien nuo jūsų paraginimo aš, deja, negaliu užmigti, tik per pokalbį tokia galimybė kartais pasitaiko, pokalbis mane greičiausiai užmigdo. Taigi mūsų darbe nervai genda. Aš, sakysim, esu ryšių sekretorius. Tamsta nežinai, ką tai reiškia? Na, aš esu tvirčiausias ryšys,— čia jis paskubomis, nejučia pagautas linksmybės, pasitrynė rankas,— jungiantis Frydrichą su kaimu, palaikau ryšį tarp jo pilies ir kaimo sekretorių, dažniausiai, bet ne visąlaik būnu kaime; kiekvieną akimirką turiu būti pasirengęs važiuoti pilin. Juk matai tamsta kelionkrepšį, neramus tai gyvenimas, ne kiekvienam tinkamas. Iš kitos pusės, teisybė, kad be šitokio darbo neištverčiau, visoks kitoks darbas atrodytų man prėskas. O kaipgi matininkystė?
— Aš to darbo nedirbu, neinu matininko pareigų,— atsakė K, mintimis menkai tesekdamas pokalbį, iš teisybės jis tiktai geiste geidė, kad Biurgelis užmigtų, tačiau ir tai tik iš savotiškos pareigos sau

pačiam, o širdies gilumoje tarėsi tikrai žinąs, kad akimirka, kai Biur- gelis užmigs, dar neapsakomai tolima.
— Keista,— tarė Biurgelis, guviai kresteldamas galvą, ir, išsitraukęs iš po antklodės užrašų knygelę, kažką joje pasižymėjo.— Tamsta esi matininkas ir negauni matininko darbo.
K. mechaniškai linktelėjo, dabar jo ranka kaip ilga tysojo ant lovūgalio, o galva rėmėsi į ją, jau ir vienaip, ir antraip mėgino jis pirma patogiai įsitaisyti, tačiau ši padėtis buvo už visas patogesnė, jis net galėjo truputėlį atidžiau klausytis, ką kalba Biurgelis.
— Aš galėčiau,— vėl prabilo Biurgelis,— išsiaiškinti šį klausimą. Juk mūsų reikalai čia tikrai nėra tokie, kad būtų valia neišnaudoti kvalifikuotos darbo jėgos. O ir tamstą tai turėtų skaudinti; ar tamsta dėl to nesikremti?
— Kremtuosi,— iš reto atsakė K., patyliukais šypteldamas, nes kaip tik dabar jis dėl to nė kiek nesikrimto.
Be to, ir Biurgelio pasisiūlymas nepadarė jam didelio įspūdžio. Jis buvo perdėm diletantiškas. Nieko nežinodamas nei apie aplinkybes, kuriomis K. buvo iškviestas, nei apie sunkumus, su kuriais šis iškvietimas susidūrė bendruomenėje ir pilyje, nei apie keblumus, jau atsiradusius ar besirandančius jam čionai būnant, nieko nežinodamas apie visa tai, netgi neparodydamas bent šiek tiek apie tuos dalykus nusimanąs, Biurgelis siūlėsi prabėgom, vien su savo užrašų knygele sutvarkysiąs viršuje šitą reikalą.
— Tamsta, matyt, jau būsi patyręs šiek tiek nusivylimų,— tarė Biurgelis, tais žodžiais, kas be ko, vis dėlto įrodydamas, kad geba perprasti žmones; o juk K. nuo tada, kai įžengė į šį kambarį, retsykiais vis ragino save nemenkinti Biurgelio, tačiau jam tokioje būklėje buvo sunku teisingai spręsti apie ką nors daugiau nei apie savo nuovargį.
— Ne,— tarė Biurgelis, lyg atsiliepdamas į kokią K. mintį ir norėdamas jį patausoti, kad jam nereikėtų nė stengtis tą mintį balsu pasakyti.— Nesiduok tamsta atbaidomas nusivylimų. Juk čia kai kas atrodo taip sutvarkyta, kad atbaidytų, o jei dar esi naujokas, tai kliūtys regisi visai neperprantamos. Neimsiu gilintis, kaip čia iš teisybės yra, galbūt regimybė iš tiesų atitinka tikrovę, mano padėties žmogui stinga distancijos tam nustatyti, tačiau įsidėmėk tamsta, juk, kas be ko, vis dėlto pasitaiko kartais progų, beveik nesutampančių su bendrąja situacija, progų, kai vienu žodžiu, vienu žvilgsniu, vienu pasitikėjimo ženklu galima pasiekti daugiau nei alinančiomis’ viso gyvenimo pastangomis. Žinoma, taip ir yra. Tiesa, tos progos vis dėlto ir vėlei sutampa su bendrąja situacija tuo, kad jomis niekad niekas nepasinaudoja. Bet kodėl gi jomis niekas nepasinaudoja — štai ko aš vis nesiliauju klausęs.
K. to nežinojo; jis, žinia, pastebėjo, kad tai, apie ką šneka Biur- gelis, veikiausiai ir jam labai svarbu, tačiau šiuo metu be galo bodėjosi visais jam svarbiais dalykais, tad truputėlį patraukė į šoną galvą, šitaip lyg atverdamas kelią Biurgelio klausimams, dabar jau nebegalintiems jo užkliudyti.
— Sekretoriai,— vėlei prašneko Biurgelis, ištiesęs rankas ir nusižiovavęs, nors tat keistai nesiderino su rimta jo kalba,— sekretoriai nuolatos aimanuoja, kad esą priversti daugumą žmonių kaime apklausinėti naktimis. Bet kodėl jie aimanuoja? Ar dėl to, kad tai jiems pernelyg sunkus darbas? Kad naktį jie verčiau norėtų miegoti? Ne, dėl to jie tikrai neaimanuoja. Žinia, esama ir uolių ir ne tokių uolių sekretorių, kaip visur, taip ir čia; tačiau nė vienas iš jų — juoba viešai — neaimanuoja, kad darbas pernelyg sunkus. Tai tiesiog ne mūsų būdui. Šiuo atžvilgiu paprasto laiko ir darbo laiko skirtumas mums nežinomas. Toks skyrimas mums nepriimtinas. Tai kodėl tuomet sekretoriai nusiteikę prieš naktines apklausas? Gal iš atodairos klientų atžvilgiu? Ne, ne, ir tai negali būti priežastis. Su klientais sekretoriai elgiasi be jokios atodairos, beje, daugiau atodairos jie nė patys sau nerodo, ir su savim be atodairos elgiasi. Juk iš teisybės toks beatodairiškumas yra ne kas kita kaip kuo griežčiausias tarnybos pareigų laikymasis ir vykdymas, visų didžiausia atodaira, kokios klientai tik ir gali trokšti. Tatai iš principo — žinoma, paviršutiniškas prašalaitis šito nemato — visi ir pripažįsta; taip, sakysim, šiuo atveju kaip tik naktinės apklausos klientams yra priimtinos, iš principo dėl naktinių apklausų niekas nesiskundžia. Tai kodėl vis dėlto sekretoriai jomis taip bodisi?
K. ir to nežinojo, jis žinojo tiek mažai, kad net nesuprato, ar Biurgelis iš tikrųjų, ar tik tariamai reikalauja atsakymo. Tik leisk man atsigulti į tavo patalą, mąstė jis, ir aš tau rytoj apypiete, o dar geriau — vakare atsakysiu į visus klausimus. Tačiau Biurgelis, rodėsi, visai jo nebepaisė, Biurgeliui pernelyg magėjo pačiam sau iškeltasis klausimas:
— Kiek įstengiu perprasti ir kiek esu pats patyręs, sekretoriams dėl naktinių apklausų kyla maždaug tokios abejonės: naktis mažiau tinkama kalbėtis su klientais todėl, kad naktimis sunku ar net stačiai

neįmanoma visiškai išlaikyti tarnybinį pašnekesių pobūdį. Ir ne dėl išorinių dalykų, juk formalumų, be abejo, norėdamas gali ir naktį lygiai taip pat griežtai paisyti kaip ir dieną. Taigi bėda ne čia. Užtat naktį kenčia tarnybinis reikalų vertinimas. Nejučia esi linkęs naktį viską vertinti daugiau privačiu požiūriu, klientų argumentai įgyja didesnį svorį, negu reikėtų, į vertinimą braunasi visai nederami apmąstymai apie kliento padėtį kitais atžvilgiais, apie jo kančias ir rūpesčius; būtina riba, skirianti klientą ir valdininką, iš pažiūros, tiesa, lieka nepriekaištinga, bet iš tikrųjų darosi ne tokia tvirta, ir ten, kur šiaipjau, kaip ir privalu, abiem kryptimis juda tik klausimai ir atsakymai, kartais, regis, prasideda perdėm netinkamas asmenų bendravimas. Taip bent jau tvirtina sekretoriai, taigi žmonės, kurių profesija, šiaip ar taip, suponuoja itin didelį jautrumą tokiems dalykams. Tačiau net ir jie — apie tai mūsų sluoksniuose jau ne kartą buvo kalbėta — per naktines apklausas menkai tepastebi tą nepageidautiną įtaką; atvirkščiai, jie iš anksto stengiasi tai įtakai priešintis ir galų gale tariasi pasiekę net itin gerų rezultatų. Bet kai vėliau paskaitinėji jų protokolus, dažnai stebiesi, kad juose tiek akivaizdžiai matomų spragų. O juk tų klaidų — beje, tai vis būna nelabai pateisinami klientų laimėjimai,— bent jau pagal mūsiškes instrukcijas įprastu trumpu keliu nebeįmanoma atitaisyti. Be abejo, kada nors jas kuri nors kontrolės žinyba ištaisys, tačiau tai duos tik juridinės naudos, o klientui jau nebegalės pakenkti. Argi tokiomis aplinkybėmis sekretorių aimanos nėra net visai pateisinamos?
K. valandžiukę jau snūduriavo, o dabar Biurgelis jį vėlei išbudino. Kam visa tai? Kam visa tai? — klausė jis pats save, pro nuleistus vokus žvelgdamas į Biurgelį ne kaip į valdininką, aptarinėjantį su juo sudėtingus klausimus, o tiktai kaip į kokį daiktą, kuris trukdė jam miegoti ir kuriam jokios kitos prasmės jis neįstengė suteikti. Biurgelis, visiškai atsidėjęs savo minčių grandinei, nusišypsojo, lyg jam ką tik būtų pavykę šiek tiek suklaidinti K. Tačiau jis panūdo tučtuojau sugrąžinti K. į tinkamas vėžes.
— Na,— prabilo Biurgelis,— iš kitos pusės, tų aimanų negalima be jokių užuolankų pavadinti ir visai pagrįstomis. Tiesa, naktinės apklausos niekur nėra stačiai įsakytos, taigi, mėgindamas jų išvengti, nenusižengsi jokiai instrukcijai, tačiau bendroji situacija, darbo perteklius, valdininkų tarnybos pobūdis pilyje, ta aplinkybė, kad jiems sunku iš pilies išvykti, instrukcija, liepianti apklausti klientus tik po to, kai visi kiti tyrimai jau visiškai baigti, bet tuomet jau išsyk ir nedelsiant,— visa tai ir dar kupeta kitų dalykų vis dėlto padarė naktines apklausas neišvengiama būtinybe. O jeigu jos tapo būtinybe,— čia mano nuomonė,— vadinasi, tegu ir netiesiogiai, tai yra instrukcijų padarinys, taigi iš esmės niurzgėti dėl naktinių apklausų yra mažne tas pat,— žinoma, aš truputėlį perdedu, tad galiu tatai ir balsiai išsakyti kaip perdėjimą,— netgi tas pat, kas niurzgėti dėl instrukcijų.
Kita vertus, sekretoriams turi būti leista mėginti, nenusižengiant instrukcijoms, kiek tik įmanu saugotis naktinių apklausų ir jų galbūt tik tariamų trūkumų. Tatai jie ir daro, ir netgi plačiausiu mastu. Leidžiasi į pašnekesį tik apie tuos reikalus, dėl kurių visais atžvilgiais kuo mažiausiai galima būgštauti, prieš pašnekesį nuodugniai pasitikrina save ir, jeigu tik tikrinimo rezultatai to reikalauja, net paskutinę akimirką atšaukia visus susitarimus, kaupia jėgas, tuo tarpu dažnai dešimtį sykių kviesdamiesi klientą, kol iš tikrųjų jį priima, mėgsta prašytis pavaduojami kolegų, kurie kalbamu atveju nėra kompetentingi ir todėl gali į jį lengvabūdiškiau žiūrėti, pašnekesius skiria bent jau nakties pradžioje arba pabaigoje, vengdami viduriniųjų valandų, tokių priemonių dar daugybės esama, sekretorių taip lengvai nepastversi, jie mažne tokie pat atsparūs kaip ir įžeidus.
K. miegojo, iš teisybės tai nebuvo tikras miegas, Biurgelio žodžius jis girdėjo gal net geriau nei pirma būdraudamas ir alpdamas iš nuovargio, žodis po žodžio krito jo klauson, tačiau įkyrus sąmonės blaivumas dingo, jis jautėsi laisvas, jau nebe Biurgelis jį laikė, tik jis pats retsykiais dar apčiuopomis pasiieškodavo Biurgelio, dar nebuvo pasiekęs miego gelmių, bet jau niro į jas. Niekam jau nevalia buvo jam tai užginti. Ir regėjosi K., lyg taip jam būtų pavykę laimėti didelę pergalę, o šit ir draugija atsirado tai progai atšvęsti, ir jis, o gal ir kas kitas pakėlė šampano taurę šios pergalės garbei. O kad visi žinotų, kas čia per reikalas, kova ir pergalė buvo dar sykį pakartotos, o gal ir visai ne pakartotos, gal jos tik dabar vyko ir buvo jau anksčiau atšvęstos ir ligi šiol tebešvenčiamos, nes baigtis, laimė, buvo tikrai žinoma. K. grumdamasis vertė trauktis sekretorių, nuogą, didžiai panašų į graikų dievo statulą. Viskas buvo labai juokinga, ir K. per miegus švelniai šypsojosi regėdamas, kaip sekretorius, K. puolamas, vis gūžčiojo ir turėjo mesti savo išdidžią pozą, kaip jis turėjo dangstyti savo pažeidžiamas vietas, sakysim, leisdamas žemyn iškeltą ranką ir sugniaužtą kumštį, ir vis nuolatos pavėluodavo. Kova neilgai truko; K. veržėsi pirmyn žingsnis po žingsnio, o tie žingsniai buvo labai dideli. Ar tai apskritai buvo kova? Jokios rimtesnės kliūties,

tik retsykiais pasigirstąs sekretoriaus spygavimas. Tasai graikų dievas spygavo lyg kutenama mergina. O galų gale jis pradingo, K. liko vienas didžiulėje menėje, pasirengęs grumtis, jis gręžiojosi ir dairėsi priešininko; tačiau aplink nieko nebuvo, draugija buvo jau išsivaikščiojusi, tik sudaužyta šampano taurė gulėjo ant grindų. K. užmynė ją ir visai sutraiškė. Tačiau šukės badė kojas, jis krūptelėjo ir vėlei nubudo, jam buvo negera kaip pažadintam kūdikiui. Vis dėlto, išvydus nuogą Biurgelio krūtinę, jį dar pasivijo mintis iš sapno: Štai tavasis graikų dievas! Trauk jį iš pūkinių patalų!
— Tačiau,— tarė Biurgelis, mąsliai pakėlęs akis į lubas, lyg ieškodamas atmintyje pavyzdžių, bet negalėdamas jų atrasti,— tačiau, nepaisant visų atsargumo priemonių, klientai vis dėlto turi galimybę pasinaudoti šituo naktiniu sekretorių silpnumu,— be abejo, jeigu tik tai yra silpnumas. Žinia, ta galimybė labai reta arba, tikriau sakant, niekad nepasitaikanti. Jos esmė ta, kad klientas nekviestas ateina pačiam vidurnakty. Tamsta gal stebiesi, kad tai nutinka taip retai, juk tokia mintis, regis, tiesiog pati siūlosi. Ką gi, tamsta nenusimanai, kaip pas mus viskas klostosi. Tačiau ir tamsta jau turėjai pastebėti, kad žinybų sąrangoje nėra jokių spragų. O jeigu spragų nėra, vadinasi, kiekvienas, turįs kokį prašymą ar šiaip dėl kokių nors priežasčių privaląs būti apklaustas, iškart, be delsimo, dažniausiai dar pirmiau, negu pats spėja apgalvoti reikalą, netgi pirmiau, negu pats apie tą reikalą sužino, jau gauna kvietimą. Šįsyk jis dar nepriimamas, dažniausiai dar nepriimamas, paprastai kalbamas dalykas dar nebūna taip toli pažengęs, tačiau kvietimą jis turi, nekviestas nebegali ateiti, daugių daugiausia jis gali ateiti ne laiku, ką gi, tuomet jam tiktai primenama kvietime nurodyta diena ir valanda, o kai jis paskui antrą sykį ateina nurodytu laiku, būna dažniausiai išprašomas, tai jau nebėra sudėtinga; kvietimas kliento rankoje ir įrašas dokumentuose — tai, teisybė, ne visada pakankamas, bet galingas ginklas sekretoriams apsiginti. Beje, tai pasakytina tiktai apie tą sekretorių, kurio tiesioginei kompetencijai reikalas priklauso; į kitus netikėtai kreiptis naktį juk kiekvienam leidžiama. Tačiau to bemaž niekas nedarys, tai mažne beprasmiška. Pirmiausia, tuo labai užduotum širdį kompetentingajam sekretoriui, mes, sekretoriai, dėl darbo, tiesa, tikrai vienas kitam nepavyduliaujame, kiekvienas neša tiesiog pernelyg didelę, tikrai be jokių skrupulų užkrautą darbų naštą, tačiau mums nevalia toleruoti tokių atvejų, kai klientai pažeidžia kompetenciją. Jau ne vienas pralaimėjo savo bylą dėl to, kad, pamatęs,

jog kompetentingoje instancijoje nesiseka pajudėti į priekį, mėgino prasmukti pro nekompetentingą instanciją. Beje, tokie mėginimai pasmerkti žlugti ir dėl to, kad nekompetentingas sekretorius, net jeigu jis, naktį užkluptas, ir labiausiai norės padėti, kaip tik dėl savo nekompetentingumo vargu bau galės įsikišti daugiau nei pirmas po ranka pasitaikęs advokatas,— iš esmės kalbant, jis tai galės daug menkiau; net jeigu šiaip ir galėtų ką nors nuveikti, nes slaptieji įstatymo keliai jam geriau žinomi nei ponams advokatams,— dalykams, nepriklausantiems jo kompetencijai, jis stačiai nė kiek neturi laiko, nė akimirksnio negali jiems skirti. Taigi, kai perspektyvos tik tokios, kas gi eikvotų savo naktis nekompetentingų sekretorių vaidmeniui, juk ir klientai visą laiką yra užimti, jeigu tik, greta savo kitų darbų, stengiasi paisyti kompetentingų instancijų kvietimų ir nurodymų, žinia, „visą laiką užimti“ klientų požiūriu, nors tai, be abejo, anaiptol nėra tas pat, kas „visą laiką užimti“ sekretorių požiūriu.
K. šypsodamasis linktelėjo, dabar jis tarėsi viską aiškiai suprantąs; ne todėl, kad jam tai būtų rūpėję, o vien todėl, kad buvo dabar įsitikinęs, jog artimiausiom akimirkom jau galutinai užmigs, šįsyk be sapnų ir trikdymų; tarp kompetentingų sekretorių vienoje pusėje ir nekompetentingų kitoje jis rengėsi pasinerti į gilų miegą gausybės visą laiką užimtų klientų akivaizdoje ir šitaip visko išvengti. Prie tylaus, savimi patenkinto, užsimigdyti, matyt, veltui besistengiančio Biurgelio balso jis jau taip buvo pripratęs, kad tas balsas veikiau jį migdė, nei miegą trikdė. Zurzenk, malūne, zurzenk, mąstė jis, tu zur- zeni tiktai man.
— Tai kurgi slypi,— tarė Biurgelis, dviem pirštais timpčiodamas apatinę lūpą, išplėtęs akis, ištempęs kaklą, sakytumei po varginamos kelionės artindamasis prie vietos, iš kurios atsivers žavus reginys,— tai kurgi slypi minėtoji reta, beveik niekad nepasitaikanti galimybė? Paslaptį mums atskleidžia instrukcijos apie kompetenciją. Mat taip nėra, o didelėje gyvoje organizacijoje ir negali taip būti, kad kiekvienu reikalu kompetentingas būtų tiktai tam tikras sekretorius. Esti tik taip, kad vienam tenka pagrindinė kompetencija, tačiau daugybė kitų tam tikru mastu irgi yra kompetentingi, nors ir mažiau. Kas gi įstengtų vienas, nors ir didžiausias darbininkas būdamas, išlaikyti ant savo rašomojo stalo visas net ir menkiausio nutikimo gijas? Net ir tai, ką aš kalbėjau apie pagrindinę kompetenciją, yra perdėta. Argi net mažiausioje kompetencijoje neglūdi drauge ir visa kompetencija? Argi čia lemia ne įkarštis, su kuriuo reikalo imamės? Ir argi tas įkarštis

ne visuomet vienodas, ne visuomet kuo smarkiausias? Visais atžvilgiais sekretoriai gali skirtis, ir tokių skirtumų yra nesuskaitoma daugybė, bet įkarščiu jie nesiskiria; nė vienas iš jų neįstengs susiturėti iškilus uždaviniui, kuriam jis tegu nors visai menku mastu yra kompetentingas. Iš paviršiaus žiūrint, žinoma, turi būti sukurta galimybė tvarkingai nagrinėti klausimą, tad klientų akiraty visada būna tik vienas sekretorius, į kurį jiems privalu tarnybiškai kreiptis. Tačiau jis neturi būti šiuo klausimu net pats kompetentingiausias, čia lemia organizacija ir ypatingi šio momento jos poreikiai. Štai kaip viskas yra. O dabar pagalvok tamsta, ponas matininke, apie galimybę, kad kuris nors klientas tam tikromis aplinkybėmis, nepaisant tamstai jau nusakytų, apskritai visiškai pakankamų kliūčių, vis dėlto vidury nakties užklumpa sekretorių, tam tikru mastu kompetentingą kalbamu atveju. Apie tokią galimybę tamsta turbūt dar nemąstei? Apie ją nėra nė reikalo mąstyti, nes ji beveik niekados nepasitaiko. Kokios keistos ir griežtai apibrėžtos formos, koks smulkutis ir apsukrus grūdelis tasai klientas turėtų būti, kad prasmuktų pro tokį nepranokstamą rėtį? Tamsta manai, kad taip visai negali atsitikti? Teisybė, taip visai negali atsitikti. Tačiau vieną naktį — kas gali už viską laiduoti? — taip vis dėlto atsitinka. Tiesa, tarp savo pažįstamų nežinau nė vieno, kuriam taip jau būtų nutikę, tačiau tai, žinia, tėra labai menkas įrodymas, palyginti su čia turimais galvoje skaičiais, mano pažinčių ratas yra ribotas, be to, anaiptol nėra tikra, kad sekretorius, kuriam kas nors panašaus nutiko, pats ir prisipažins, juk tai, šiaip ar taip, labai asmeniška ir, sakytume, tarnybinį gėdos jausmą labai žeidžianti situacija. Šiaip ar taip, mano patirtis galbūt įrodo, jog tai toks retas, iš tikrųjų tiktai ganduose egzistuojantis, niekaip kitaip nepatvirtintas dalykas, kad jo baimė yra labai perdėta. Net jeigu jis iš tiesų nutiktų, įmanoma jį — galėtum taip manyti — padaryti nekenksmingą, įrodant jam,— o tai visai lengva,— kad jam šiame pasaulyje nėra vietos. Šiaip ar taip, aiškiai nenormalu yra iš baimės lįsti po antklode ir nedrįsti nė laukan pažvelgti. O net jeigu šis visiškai neįtikimas dalykas staiga įgytų pavidalą,— argi tuomet jau viskas žuvę? Priešingai. Kad viskas būtų žuvę — tai neįtikimiau už patį neįtikimiausią dalyką. Žinia, labai blogai, kai klientas jau kambaryje. Širdis susigniaužia. Kiek laiko įstengsi atsispirti? — klausi pats save. Ir žinai, kad atsispirti išvis nemėginsi. Tamsta privalai tik teisingai įsivaizduoti padėtį. Niekados nematytas, visados lauktas, tiesiog trokšte trokštas ir visados, protui įsikišus, nepasiekiamu laikytas klientas

yra prieš tave. Jau vien savo nebyliu buvimu jis ragina tave skverbtis į jo skurdų gyvenimą, apžiūrinėti tą gyvenimą lyg nuosavas valdas ir drauge su klientu kamuotis tenai dėl tuščiai keliamų reikalavimų. Toks raginimas nakties tyloje sujaukia protą. Tu paklūsti jam ir, teisybę sakant, liaujiesi buvęs tarnybiniu asmeniu. Tai tokia padėtis, kai netrukus jau nebeįmanoma darosi atmesti prašymą. Visai tiksliai kalbant, esi apimtas nevilties; dar tiksliau kalbant, jautiesi be galo laimingas. Esi apimtas nevilties, nes bejėgiškumas, kai tu sėdi štai čia, laukdamas kliento prašymo ir žinodamas, kad turėsi jį, jeigu tik jis sykį bus ištartas, patenkinti, nors tas prašymas, bent jau kiek pats įstengi įžvelgti, tiesiog į skutelius drasko žinybų organizaciją,— tas bejėgiškumas yra nemaloniausias dalykas, koks tiktai gali pasitaikyti tavo praktikoje. Visų pirma — nė nekalbant apie visa kita — todėl, kad šią akimirką tu brutaliai pasisavini nebesu vokiamai aukštą rangą. Juk mūsų padėties žmogus visai neturi įgaliojimų patenkinti tokių prašymų kaip tas, apie kurį čia kalbame, tačiau šito naktinio kliento akivaizdoje ir mūsų tarnybinės galios, sakytumei, padidėja, mes įsi- pareigojam imtis darbų, nebepriklausančių mūsų sferai; mes juos net ir nuveikiam. Klientas naktį lyg plėšikas girioje išreikalauja iš mūsų tokių aukų, kokios šiaip mums būtų visai neįmanomos; ką gi, taip yra dabar, kol klientas dar čia, kol jis mus stiprina, prievartauja ir kursto ir kol viskas dar vyksta beveik nesąmoningai; o kas bus paskui, kai visa tai baigsis, kai klientas, pasotintas ir rūpesčių nebeslegiamas, išeis ir mes vieni liksim bestovį, prieš akis regėdami padarytą tarnybinį nusižengimą,— to nė neįmanoma įsivaizduoti! Ir vis dėlto mes laimingi. Kokia savižudiška gali būti laimė! Juk mes galėtume pasistengti ir nuslėpti nuo kliento tikrąją padėtį. Jis pats juk vargu bau ką pastebėtų. Jis veikiausiai tariasi tiktai dėl kokių nors antraeilių, atsitiktinių priežasčių — dėl nuovargio, nusivylimo, dėl to, kad nuovargis ir nusivylimas padarė jį neatidų ir abejingą,— įsibrovęs ne į tą kambarį, į kurį norėjo, jis sėdi prieš tave nieko nenutuokdamas, mąstydamas — jeigu tik apskritai mąsto — apie savo apsirikimą ar nuovargį. Argi nebūtų galima jo taip ir palikti? Negalima. Su laimingo žmogaus plepumu turi jam viską aiškinti. Turi, nė truputėlio netausodamas savęs, jam nuodugniai parodyti, kas nutiko, dėl kokių priežasčių tatai nutiko, kokia nepaprastai reta ir unikaliai didi yra proga, turi parodyti, kaip klientas priropojo tą progą, tiesa, būdamas toks aklas, kokia,'be paties kliento, daugiau jokia būtybė nė būti negali, ir kaip, iš kitos pusės, dabar jis, ponas matininke,

panorėjęs gali viską užvaldyti, nedarydamas ničnieko daugiau, tiktai kaip nors pareikšdamas savąjį prašymą, kurio patenkinimas jau čia pat, net kone pats piršte peršasi,— visa tai turi parodyti klientui; valdininkui tai sunki valanda. Bet kai ir tai padarai, ponas matininke, tuomet visa, kas būtina, jau atlikta ir tau belieka kukliai laukti.
K. miegojo atitolęs nuo visko, kas aplink dėjosi. Galva, iš pradžių gulėjusi aukštai ant lovūgalio įsitverusios kairės rankos, užmigus nuslydo ir dabar jau karojo palaida, iš lėto svirdama vis žemiau; kairė ranka ant lovūgalio pasidarė per menka atspara, ir K. nejučiomis susirado naują, dešine įsiremdamas į antklodę; čia jis netyčia sugniaužė po antklode styrančią Biurgelio koją. Biurgelis dirstelėjo ton pusėn ir paliko koją K. gniaužtuose, nors tai buvo labai nemalonu.
Staiga kažkas kelis kartus smarkiai pabeldė į šoninę sieną. K. krūptelėjęs pabudo ir įbedė į tą sieną akis.
— Ar nėra čia matininko? — pasigirdo klausimas.
— Yra,— atsakė Biurgelis, išlaisvindamas K. prislėgtą koją, ir staiga nusirąžė, smagiai ir energingai kaip kūdikis.
— Tai tegu jis pagaliau ateina,— vėl pasigirdo baisas, visiškai neatsižvelgiantis į Biurgelį arba į tai, kad K. jani dar galėjo būti reikalingas.
— Tai Erlangeris,— sušnibždėjo Biurgelis; jis, rodėsi, nė kiek nenustebo, kad Erlangeris yra gretimame kambaryje.— Eik tamsta išsyk pas jį, jis jau piktinasi, pasistenk jį apmaldyti. Jis kietai miega; bet mudu vis dėlto per garsiai kalbėjomės; kalbėdamas apie tam tikrus dalykus, negali suvaldyti savęs ir savo balso. Bet dabar jau eik tamsta, panašu, kad tamsta niekaip negali atsitokėti iš miego. Eik tamsta, ko gi dar čia delsi? Ne, tamstai nėra reikalo atsiprašinėti, kad užmigai, kodėl gi? Kūno galių užtenka tik ligi tam tikros ribos; argi kas kaltas, kad kaip tik ši riba ir kitais atvejais yra reikšminga? Ne, dėl to niekas nekaltas. Taip šio pasaulio tėkmė pati save koreguoja ir palaiko pusiausvyrą. Ši tvarka tiesiog puiki, nuolatos įsitikini, kad ji tiesiog neįsivaizduojamai puiki, nors kitu požiūriu — ir beviltiška. Na, eik gi tamsta, nesuprantu, kodėl tamsta taip žiūri į mane. Jeigu tamsta dar ilgiau gaiši, Erlangeris mane ims barti, o aš to labai norėčiau išvengti. Na, eik jau, eik tamsta; nežinia, kas ten tamstos laukia, juk čia visur gausu progų. Tiktai, žinia, būna progų, kurios, sakytumei, pernelyg didelės, kad įstengtum jomis pasinaudoti, būna dalykų, kurie žlunga tik patys savaime, be jokios kitos priežasties. Taigi, tas

tikrai įstabu. Beje, dabar aš vis dėlto tikiuosi, kad įstengsiu valandžiukę numigti. Žinia, jau penkios, ir netrukus prasidės bruzdesys. Kad bent jau tamsta išeitum!
Ūmai pažadintas iš kieto miego, dar apdujęs ir be galo mieguistas, jausdamas, kad nuo nepatogios padėties maudžia visą kūną, K. ilgai nesiryžo atsistoti, sėdėjo susiėmęs rankomis galvą ir žiūrėjo žemyn sau į skreitą. Net nepaliaujami Biurgelio raginimai nebūtų paakinę jo išeiti, tatai padaryti jį privertė tiktai jausmas, kad ilgiau šiame kambaryje būti nebėra visiškai jokios prasmės. Šis kambarys jam atrodė nenusakomai nykus. K. nežinojo, ar jis dabar toks pasidarė, ar visados buvo. Dabar jau net vėl užmigti jam čia nebūtų pavykę. Tas įsitikinimas buvo lemiamas; šyptelėjęs jis pakilo ir išėjo, stvarstydamasis kiekvienos pasitaikiusios atramos,— lovos, sienos, durų,— išėjo netaręs nė žodžio, lyg su Biurgeliu jau seniai būtų atsisveikinęs.

Greičiausiai jis taip pat abejingai būtų praėjęs ir pro Erlangerio kambarį, jeigu Erlangeris, stovėjęs atviram tarpdury, nebūtų jo pasi- mojęs. Vienu nežymiu smiliaus krustelėjimu. Erlangeris jau buvo visai susirengęs išeiti, vilkėjo juodą kailinį paltą su siaura, aukštai susegta apykakle. Patarnautojas kaip tik tuo metu, dar tebelaikydamas rankoje kailinę kepurę, padavė jam pirštines.
— Tamsta jau seniai turėjai ateiti,— tarė Erlangeris.
K. buvo bepradedąs atsiprašinėti. Erlangeris alsiai užmerkdamas akis parodė, kad jam to nereikia.
— Reikalas štai koks,— tarė jis.— Bare anksčiau dirbo tokia Fryda; žinau tik jos vardą, pačios nepažįstu, man ji ir nerūpi. Toji Fry- da kartais paduodavo Klamui alaus. Dabar ten, regis, yra kita mergina. Ši permaina, žinia, nereikšminga, greičiausiai ji nereikšminga kiekvienam, o jau Klamui — be jokios abejonės. Tačiau juo didesnis darbas,— o Klamo darbas, žinia, visų didžiausias,— juo mažiau jėgų lieka gintis nuo išorės pasaulio, todėl net nereikšmingas nereikšmingiausių dalykų pasikeitimas gali būti rimtas kliuvinys. Menkiausia permaina ant rašomojo stalo, kokios nors nuo kadų kadės tenai esančios purvo dėmelės pašalinimas,— visa tai gali būti kliuvinys, lygiai taip pat — ir nauja padavėja. Žinia, nors visa tai ir būtų kliuvinys kiekvienam kitam, kad ir kokį darbą bedirbančiam, Klamui tai nėra kliuvinys; apie tat nė kalbos būti negali. Vis dėlto mūsų pareiga yra taip rūpintis gera Klamo savijauta, kad mes pastebėję šaliname net tokius galimus kliuvinius, kurie jam nėra kliuviniai,— greičiausiai jam išvis nėra jokių kliuvinių. Tuos kliuvinius šaliname ne dėl jo, ne dėl jo darbo, o dėl savęs, dėl savo sąžinės ir savo ramybės. Todėl toji Fryda privalo tučtuojau grįžti į barą, galbūt ji grįžusi kaip tik ir pasidairys kliuvinys; ką gi, tuomet mes ją vėl išsiųsim, bet kol kas ji privalo grįžti. Tamsta, kaip man buvo pasakyta, su ja gyveni, taigi skubiai liepk jai grįžti. Į asmeninius jausmus čia negali būti jokios atodairos, tai juk savaime suprantama, tad toliau šito reikalo neketinu nė svarstyti. Jau ir taip pasakysiu daug daugiau negu būtina — užsiminsiu, kad nuovokumas, parodytas šiuo menku klausimėliu, ateityje tam tikru atveju gali tamstai būti naudingas. Šit ir viskas, ką turiu tamstai pasakyti.
Atsisveikindamas jis linktelėjo K., užsidėjo patarnautojo paduotą kailinę kepurę ir, patarnautojo lydimas, skubiai, tik truputėlį šlubčiodamas nužingsniavo koridorium.
Kartais čia buvo duodami labai lengvai įvykdomi įsakymai, bet tas lengvumas K. nenudžiugino. Ne tik todėl, kad šis įsakymas — beje, ištartas kaip įsakymas, o nuskambėjęs kaip pajuoka,— siejosi su Fryda, bet visų pirma todėl, kad per jį K. atsiskleidė visų jo pastangų tuštybė. Ir nepalankūs, ir palankūs įsakymai ėjo viršum jo galvos, palankiųjų gelmėje veikiausiai irgi slypėjo nepalankus branduolys, šiaip ar taip, visi ėjo viršum jo galvos, o jis pats buvo pernelyg žemai, kad galėtų į juos įsikišti, o juo labiau — juos nutildyti, idant ir jo paties balsas būtų išgirstas. Ką gi bedarysi, kai Erlangeris mosteli tau pasišalinti; o jeigu ir nemosteltų — ką galėtum jam pasakyti? Tiesa, K. suvokė, kad nuovargis jam šiandien labiau pakenkė nei visos nepalankios aplinkybės, bet kodėl gi jis, buvęs tikras, kad gali pasikliauti savo kūnu,— be šio įsitikinimo jis juk nė į kelią nebūtų leidęsis,— kodėl gi jis neįstengė ištverti kelių prastų naktų ir vienos bemiegės, kodėl gi pajuto nebesuvaldomą nuovargį kaip tik čia, kur niekas nepavargęs, arba kur veikiau visi be perstogės pavargę, tačiau tai nekliudo jiems dirbti; panašu buvo, kad nuovargis veikiau čia tik skatina darbą. Reikėjo daryti išvadą, kad jų nuovargis kitoks nei K. Čia nuovargis laimingo darbo įkaršty, tatai tik iš pažiūros panašu į nuovargį, o iš tikrųjų tai netrikdoma ramybė, netrikdoma rimtis. Jeigu per pietus pasijunti truputėlį pavargęs, tatai tėra laimingai, natūraliai slenkančios dienos požymis. Šitiems ponams — nuolatos pietūs, pasakė sau K.

O šią mintį puikiai atitiko ta aplinkybė, kad jau dabar, penktą valandą, abipus koridoriaus visur užvirė gyvenimas. Tasai balsų šurmulys kambariuose buvo kažkoks be galo smagus. Čia jis skambėjo lyg iškylon susirengusių vaikų džiūgavimas, čia vėl lyg sujudimas vištidėje, lyg džiaugsmas, kad gyveni visiškoje santarvėje su nubudusią diena, kažkur vienas ponas mėgdžiodamas net užgiedojo gaidžiu. Pats koridorius dar, tiesa, buvo tuščias, tačiau durys jau atgijo, čia vienos, čia kitos štai vis prasiveria ir skubiai vėl užsidaro, nuo tokio durų vars- tymosi koridorius stačiai dūzgė, kur ne kur plyšyje viršum lubų nesiekiančios sienos jau išvysdavai ir tokią ankstyvą valandą dar susivėlusias galvas, kurios sušmėžavusios išsyk vėl pradingdavo. Iš tolumos artinosi patarnautojo traukiamas dokumentų prikrautas mažas vežimėlis. Antras patarnautojas ėjo šalimais, laikydamas rankoje sąrašą ir, matyt, žiūrėdamas durų ir dokumentų numerius. Prie daugumos durų vežimėlis, būdavo, sustoja, paprastai tuomet ir durys prasiveria, ir joms priklausomi dokumentai, kartais tik koks vienas lapelis,— tokiais atvejais tarp kambario ir koridoriaus užsimezga trumpas pašnekesys, greičiausiai patarnautojui buvo priekaištaujama,— paduodami kambarin. Jei durys lieka uždaros, dokumentus patarnautojai rūpestingai sukrauna ant slenksčio. Tokiais atvejais K. regėjosi, tarytum aplinkinių durų varstymas ne sloptų, nors ten dokumentai jau ir buvo išdalyti, o veikiau net smarkėtų. Galbūt kiti godžiai dairėsi į vis dar nesuvokiamai be globos gulinčius dokumentus ant slenksčio, negalėdami suprasti, kaip žmogus, kuriam tereikia vien duris praverti, kad dokumentai atsidurtų jo rankose, to vis tiek nepadaro; ko gero, galėjo ir taip būti, kad visiškai nepriglobti dokumentai vėliau išdalijami kitiems ponams, kurie jau dabar dažnai dirsčiodami troško įsitikinti, kad dokumentai tebeguli ant slenksčio, taigi kad jiems dar likusi viltis. Beje, tų paliktų gulėti dokumentų ryšuliai dažniausiai buvo itin dideli; ir K. spėjo, kad jie kol kas paliekami gulėti lyg ir norint pasigirti arba paerzinti, o gal ir pagrįstai didžiuojantis ir šitaip mėginant pakurstyti kolegų uolumą. Tokį jo spėjimą rėmė ir ta aplinkybė, kad kartais, ir vis tokią akimirką, kai jis būdavo nusisukęs, maišas, pakankamai ilgai visiems rodytas, ūmai kuo skubiausiai būdavo įsitempiamas kambarin, o durys tada vėlei likdavo uždarytos kaip ligi tol, aplinkinės durys paskui irgi aprimdavo, nusivylusios, o gal ir patenkintos, kad štai objektas, be paliovos jas vis dirginęs, pagaliau pašalintas; bet paskui jos ir vėl pamaži imdavo varstytis. K. visa tai stebėjo ne tik smalsiai, bet ir įsijautęs. Jam buvo kone malonu to bruzdesio vidury, jis žvalgėsi čia

vienur, čia kitur ir, žiūrėdamas, kaip vyksta skirstymas, sekė — nors ir nepamiršdamas deramo atstumo — paskui patarnautojus, kurie, tiesa, jau kelis kartus, palenkę galvas, papūtę lūpas, griežtu žvilgsniu dirsčiojo į jį. Juo toliau, juo daugiau nesklandumų radosi skirstant, gal sąrašas buvo ne visai tikslus, gal patarnautojai ne visada tinkamai skyrė dokumentus, o gal ponai reiškė pretenzijas ir dėl kokių kitų priežasčių; šiaip ar taip, pasitaikydavo, kad kai kuriuos jau išdalytus dokumentus tekdavo atsiimti, tuomet vežimėlis grįždavo atgalios, ir durų plyšyje prasidėdavo derybos dėl dokumentų grąžinimo. Derybos jau savaime buvo labai sudėtingos, o čia dar dažnai pasitaikydavo, kad, kilus grąžinimo reikalui, kaip tik durys, anksčiau kuo smarkiausiai varstytos, dabar likdavo nepermaldaujamai uždarytos, sakytum jos nieko daugiau apie šį reikalą nė girdėti nebūtų norėjusios. Štai tuomet ir prasidėdavo tikrieji sunkumai. Tas ponas, kuris tarėsi galįs pretenduoti į dokumentus, baisiausiai nekantravo, kėlė savo kambaryje neapsakomą triukšmą, plojo rankomis, trypė kojomis, vis šūkčiojo kori- doriun pro durų plyšelį tam tikrą dokumento numerį. Vežimėlis tuomet dažnai būdavo visai paliekamas. Vienas patarnautojas imdavosi maldyti nekantruolį, o kitas prie uždarų durų grumdavosi, kad dokumentas būtų jam sugrąžintas. Abiedviem eidavosi sunkiai. Nekantruolis maldomas dažnai imdavo dar labiau nekantrąuti, jis nebegalėjo klausytis tuščių patarnautojo kalbų, troško ne paguodos, bet dokumentų; toks ponas sykį pro plyšį palubėje net išpylė ant patarnautojo visą praustuvą. Bet antrasis patarnautojas, kuris buvo aiškiai aukštesnio rango, turėjo dar daugiau vargo. Jeigu jam reikalingas ponas apskritai leisdavosi į derybas, prasidėdavo dalykiškas pokalbis, per kurį patarnautojas remdavosi savo sąrašu, o ponas — savo ankstesniais užrašais ir kaip tik tais dokumentais, kuriuos privalėjo grąžinti, bet kol kas taip tvirtai spaudė rankoje, kad godžios patarnautojo akys vos galėjo įžvelgti jų kamputį. Be to, patarnautojui tekdavo grįžti naujų įrodymų prie vežimėlio, kuris šiek tiek nuolaidžių koridorium savaime būdavo nuriedėjęs galiuką toliau, arba eiti pas dokumentų reikalaujantį poną, pateikti jam ligšiolinio jų savininko argumentus ir išklausyti kontraargumentus. Tokios derybos trukdavo labai ilgai, kartais būdavo susitariama, ponas, sakysim, atiduodavo dalį dokumentų arba nuostoliams padengti gaudavo kitus dokumentus, nes paaiškėdavo, kad čia būta tik apsirikimo; bet pasitaikydavo, kad kuris nors ponas turėdavo be jokių kalbų atsisveikinti su visais reikalaujamais dokumentais, kartais prispirtas prie sienos patarnautojo įrodymų, kartais todėl, kad nepaliaujamos derybos jam tiesiog įgrisdavo; tik tuomet jis dokumentus ne patarnautojui atiduodavo, bet, ūmai apsisprendęs, taip blokšdavo koridoriun, kad segtuvų raišteliai atsirišdavo, lapeliai plačiai pasklisdavo ir patarnautojams būdavo daug vargo juos vėl sutvarkyti. Bet visa tai buvo dar paprasta palyginti su tuo atveju, kai patarnautojas, prašantis atiduoti dokumentus, apskritai nesulaukdavo atsakymo; tuomet jis, būdavo, stovi prie uždarų durų, prašo, įkalbinėja, cituoja savąjį sąrašą, remiasi savo instrukcijomis, ir vis veltui, kambaryje negirdėti nė balso, o įžengti vidun be leidimo patarnautojas, matyt, neturi teisės. Tuomet jau ir šitas nepriekaištingas patarnautojas kartais nebetenka savitvardos, eina prie savo vežimėlio, sėdasi ant dokumentų, nusibraukia nuo kaktos prakaitą ir valandžiukę nieko daugiau neveikia, tik bejėgiškai mataruoja kojomis. Aplinkui visi be galo susidomėję tuo reikalu, visur girdėti kuždesys, mažne nebelieka nevarstomų durų, o iš viršaus, nuo sienos atbrailos, viską stebi skepetomis kažkodėl beveik aklinai apsimuturiavę veidai, beje, nė valandžiukės ir vietoje nenustygstantys. Nors sąmyšis buvo didelis, K. vis dėlto atkreipė dėmesį į tai, kad Biurgelio durys visą laiką buvo užvertos ir kad patarnautojai, jau perėję tą koridoriaus dalį, Biurge- liui jokių dokumentų nepaliko. Gal jis dar miegojo, nors tokiam triukšme tatai, tiesa, būtų reiškę, kad Biurgelio miegas labai kietas, bet kodėl jis negavo dokumentų? Tik labai nedaug kambarių, ir veikiausiai negyvenamų, buvo šitaip aplenkta. Tuo tarpu Erlangerio kambary jau buvo įsikūręs naujas ir itin neramus gyventojas. Erlangerį jis, matyt, naktį tiesiog vyte išvijo, tatai nelabai derinosi su vėsia ir daug erdvės reikalaujančia Erlangerio esybe, bet galėjai ir taip pamanyti, juk Erlangeriui teko laukti K. kambario tarpdury.
Po visų tokių nuklydimų į šalis K. akys visuomet netrukus vėl grįždavo prie patarnautojo; apie šį patarnautoją tikrai negalėjai pasakyti to, ką K. šiaip buvo girdėjęs pasakojant apskritai apie patarnautojus, apie jų dykinėjimą, patogų gyvenimą, apie jų puikybę; matyt, ir tarp patarnautojų būta išimčių, arba, kas labiau įtikima, tarp jų būta įvairių grupių, mat čia, kaip K. pastebėjo, egzistavo daugybė ribų, kurių nė ženklo ligi šiol jam beveik nebuvo tekę matyti. Visų labiausiai jam patiko šito patarnautojo nenuolaidumas. Grumtynėse su tais mažais užsispyrusiais kambariais — K. visa tai atrodė kaip grumtynės su kambariais, juk gyventojų jam bemaž neteko matyti,— patarnautojas nepasidavė. Jis, tiesa, pailsdavo,— kas gi nepailstų? — bet netrukus, atsipūtęs, būdavo, nučiuožia nuo vežimėlio ir tiesus, sukandęs dantis,

vėlei žengia prie užkariautinų durų. Ir pasitaiko, kad jis, du ar tris kartus atblokštas — beje, atblokštas labai paprastai, vien prakeiktu tylėjimu,— vis tiek nebūna nugalėtas. Pamatęs, kad atviru puolimu nieko negali pasiekti, jis mėgina griebtis kitų būdų, sakysim, jei tik K. neklydo, klastos. Štai jis neva pasitraukia nuo tų durų, sakytumei leisdamas joms iki galo išsitylėti, pasuka prie kitų, po valandėlės vėlei grįžta atgal, pasišaukia antrąjį patarnautoją — viską 'daro pabrėžtinai garsiai — ir ima krauti dokumentus ant uždarų durų slenksčio, tarsi nusprendęs, kad teisingumas reikalauja ne ką nors iš pono atimti, o priešingai — jam dar šį tą skirti. Paskui eina toliau, tačiau durų iš akių nepaleidžia, ir kai ponas, kaip paprastai kad nutikdavo, netrukus atsargiai praveria duris, norėdamas įsitraukti dokumentus vidun, patarnautojas, būdavo, keliais šuoliais atsiduria šalia, įkiša koją tarp durų ir staktos, šitaip priversdamas poną bent jau pradėti derybas akis į akį, o tos paprastai vis tiek baigiasi daugiau ar mažiau patenkinamais rezultatais. O jeigu tai nepavyksta ar patarnautojui prie kurių nors durų šis būdas pasirodo netinkamas, jis stveriasi vėl kito. Tada, sakysim, metasi prie pono, reiškiančio pretenzijas į dokumentus. Pastūmęs šalin visuomet tik mechaniškai triūsiantį antrąjį patarnautoją, išties bevertį pagalbininką, jis pats pradeda įtikinėti poną, pašnibždomis, slapčiomis, giliai įkišęs galvą į kambarį, greičiausiai ,ką nors pašnekovui žadėdamas ir garantuodamas, kad per artimiausią skirstymą antrasis ponas būsiąs deramai nubaustas, bent jau dažnokai rodydamas į priešininko duris ir vis, kiek leidžia jam nuovargis, juokdamasis. Bet buvo ir tokių atvejų, gal vienas ar du, kai atsisakė bet kokių mėginimų, tačiau ir čia K. buvo įsitikinęs, kad tai tėra tariamas ar bent pateisinamas ir pagrįstas atsisakymas, nes patarnautojas ramiai sau ėjo toliau, nesižvalgydamas kentė nuskriaustojo pono triukšmavimą, ir tik iš retsykiais ilgėliau užmerkiamų akių buvo matyti, kad tas triukšmas jam yra kančia. Tačiau tuomet pamaži ir ponas nusiramindavo: kaip nepaliaujamas kūdikio verksmas pamaži pereina į pavienius kūkčiojimus, taip nuslopdavo ir jo riksmai, bet ir tada, kai jau pasidarydavo visai tylu, kartais dar pasigirsdavo koks pavienis riksmas arba tos durys, skubiai prasivėrusios, būdavo, vėl užsitrenkia. Šiaip ar taip, pasirodė, kad patarnautojas ir šičia, ko gero, elgėsi visai tinkamai. Pagaliau liko tik vienas niekaip nenorįs nurimti ponas, jis ilgai tylėjo, bet tik tam, kad kvapą atgautų, o paskui vėl ėmė triukšmauti nė kiek ne silpniau nei pirma. Buvo ne visai aišku, ko jis taip rėkauja ir aimanuoja, gal ir visai ne dėl skirstomų dokumentų. Tuo tarpu patarnautojas

baigė darbą; vežimėlyje dėl pagalbininko kaltės liko tik vienas vienintelis dokumentas, tiesą sakant, tik popieriukas, užrašų knygelės lapelis, ir nežinia buvo, kam jį reikėtų paskirti. Galėtų ten būti ir mano byla, toptelėjo K. Juk bendruomenės seniūnas nesiliovė šnekėjęs apie šitą visų menkiausią atvejį. Ir K., nors jam pačiam tokia prielaida iš esmės regėjosi nepagrįsta ir juokinga, ėmė artintis prie patarnautojo, kuris susimąstęs apžiūrinėjo lapelį; tai nebuvo lengva, nes patarnautojas visąlaik piktu mokėjo K. už rodomą prielankumą, net ir smarkiausiai plušėdamas vis rasdavo laiko rūsčiai arba nekantriai padėbčioti į K. ir nervingai pakratyti galvą. Tik dabar, baigęs dalyti dokumentus, jis, regėjosi, šiek tiek K. pamiršo, mat ir šiaip pasidarė abejingesnis, turint galvoje, koks jis nusiplūkęs, tatai buvo ir suprantama, su lapeliu jis irgi ilgai nesikamavo, gal jo nė neskaitė, tik apsimetė skaitąs, o paskui, nors veikiausiai, paskirdamas lapelį, būtų pradžiuginęs kiekvieną koridoriaus gyventoją, vis dėlto nusprendė kitaip, dalinti dokumentus jam jau buvo įgrisę, tad jis, pridėjęs smilių prie lūpų, ženklu paliepė savo palydovui tylėti, sudraskė lapelį — K. buvo dar labai toli nuo jo — į smulkias skiauteles ir susibruko jas kišenėn. Tai buvo turbūt pirmasis nesklandumas, K. pastebėtas šitų žinybų veikloje, beje, galimas daiktas, kad jis ir čia neteisingai viską suprato. O net jeigu tai ir buvo nesklandumas, jis buvo atleistinas; čia, viešpataujant šurmuliui, patarnautojas tiesiog negalėjo dirbti nesuklysdamas, susitvenkęs nepasitenkinimas, susitvenkęs nerimas vieną sykį turėjo prasiveržti, ir lapelio sudraskymas dar buvo net visai nekaltas jo protrūkis. Juk koridorių tebeskardeno spigus niekaip nenuraminamo pono balsas, o jo kolegos, kitais atžvilgiais ne itin vienas kitam draugiški, dėl keliamo triukšmo rodėsi esą vieningos nuomonės; pamažu ėmė rodytis, kad ponas bus apsiėmęs triukšmauti ir už visus kitus, kurie tik šūksniais ir galvų linkčiojimu ragino jį neatlyžti. Tačiau dabar patarnautojas jau visai to nepaisė, darbą jis buvo pabaigęs, tad, parodęs į vežimėlio rankeną, liepė antrajam patarnautojui čiupti už jos, ir abu nuėjo sau taip, kaip buvo atėję, tiktai labiau patenkinti ir taip spėriai, kad vežimėlis net šokinėjo pirma jų. Tik sykį abu dar krūptelėję atsigręžė, kai visąlaik nesiliaujantis rėkauti ponas, prie kurio durų dabar K. sukinėjosi, nes jam labai magėjo suprasti, ko ponas iš tikrųjų nori, matyt, nebeįstengdamas rėkti, netyčia aptiko elektros skambučio mygtuką ir, turbūt nudžiugęs, kad užduotis taip palengvėjo, užuot rėkavęs, įniko be perstogės skambinti. Kituose kambariuose išsyk kilo garsus murmesys, panašu buvo, kad jis reiškia pritarimą,

atrodė, kad ponas daro tai, ką visi jau seniai su mielu noru būtų padarę, tačiau dėl nežinomų priežasčių negalėjo. Gal ponas skambučiu šaukėsi viešbučio tarnų, gal Frydos? Tuomet galės ilgai skambinti. Juk Fryda užsiėmusi, ji vynioja Jeremiją į drėgnas paklodes, o net jeigu Jeremijas jau ir būtų pasveikęs, ji vis tiek neturi laiko, nes dabar guli jo glėbyje. Tačiau skambutis paveikė. Iš tolumos jąu skubiai artinosi „Ponų smuklės“ šeimininkas, kaip visados juodai apsirengęs ir užsisagstęs visas sagas; tačiau bėgo jis taip, lyg būtų pamiršęs visą orumą; rankas šeimininkas buvo taip atkišęs į priekį, lyg būtų pašauktas didžiulės nelaimės vieton ir skubintųsi ją pastverti ir išsyk uždusinti prie savo krūtinės, o kiekvieną sykį, kai skambučio balsas vos vos pritildavo, jis šokteldavo ir, rodės, dar paspartindavo žingsnį. Geroką galą atsilikusi lėkė ir jo pati, irgi išskėstomis rankomis, irgi bėgte, tačiau smulkiais ir manieringais žingsniukais, tad K. pamanė, kad ji pavėluos, šeimininkas jau bus suspėjęs padaryti visa, ko reikėjo. Duodamas kelią bėgančiam šeimininkui, K. prisispaudė prie pat sienos. Tačiau šeimininkas sustojo kaip tik prie K., lyg šis ir būtų jo tikslas, šeimininkė irgi netrukus atsidūrė šalia, ir abu dabar apibėrė K. priekaištais, kurių jis per skubėjimą ir nuostabą neįstengė suprasti, juoba kad jam trukdė pono skambutis, be to, ėmė čirkšti net ir kiti skambučiai, dabar jau ne iš reikalo, o žaisdami ir reikšdami didžiausią džiaugsmą/K. labai rūpėjo aiškiai perprasti savąją kaltę, todėl jis buvo labai patenkintas, kad šeimininkas, paėmęs jį už parankės, leidosi su juo iš to triukšmo, kuris be paliovos dar vis garsėjo, mat jiems už nugarų — K. nė neatsigręžė, nes šeimininkas, o kitoje pusėje dar net smarkiau šeimininkė jam kažką aiškino,— durys visai atsivėrė, koridorius atgijo, jame, rodėsi, pasidarė spūstis lyg kokioje judrioje siauroje gatvelėje, prieš juos esančios durys, matyt, nekantraudamos laukė, kada gi K. pagaliau praeis ir jos galės išleisti ponus, o į visą tą šurmulį, tarsi skelbdami pergalę, dar kišosi be perstogės maigomi skambučiai. Ir šit pagaliau — jie jau vėlei buvo tykiame baltame kieme, kur laukė kelerios rogės,— K. pamaži perprato, kas čia per reikalas. Šeimininkas su šeimininke negalėjo suvokti, kad K. išdrįso šitaip padaryti.
— Bet ką gi jis padarė?
K. vis klausė ir klausė, bet ilgai negalėjo išklausti, nes aniedviem kaltė rodėsi pernelyg savaime suprantama, tad jie nė manyti nemanė, kad K. klausinėja nuoširdžiai. Tik labai iš palengvo K. viską sužinojo. Jis neturėjęs teisės stoviniuoti koridoriuje, daugių daugiausia, ir tai tik per malonę ir ligi pirmo perspėjimo, jam leidžiama įžengti bendro-
411 Devyniolikta s sky r i u s
jon salėn. Žinoma, kurio nors pono pakviestas, jis privalėjęs atvykti kur kviestas, tačiau visados turėjęs atminti,— juk paprastas žmogaus protas jo dar vis dėlto nepalikęs? — kad esąs ten, kur jam, tiesą sakant, ne vieta, kur jį, didžiai bjaurėdamasis, vien todėl, kad tai būtina ir pateisinama tarnybiniu reikalu, pasikvietęs ponas. Tad jam derėję skubiai prisistatyti, duotis apklausiamam, o paskui, jei tik įmanu, dar skubiau dingti. Negi jisai koridoriuje visai nejutęs, kad jam ten ne vieta? O jeigu jutęs, tai kaipgi galėjęs slankioti tenai lyg galvijas po pievą? Argi jis buvęs kviestas ne naktinei apklausai ir argi nežinąs, kodėl tos naktinės apklausos įvestos? Naktinių apklausų paskirtis — ir čia K. išgirdo dar vieną jų prasmės aiškinimą — esanti tik skubiai, naktį, prie dirbtinės šviesos, turint galimybę po apklausos iškart užmigti ir šitaip užmiršti visą bjaurastį, išklausyti klientus, kurių reginys dieną ponams būtų visai nepakeliamas. O K. elgesys buvęs tikras pasityčiojimas iš visų atsargumo priemonių. Net šmėklos paryčiais pra- dingstančios, o K., susibrukęs rankas į kišenes, pasilikęs tenai, tarytum laukdamas, kad, jam nepradingus, pradingsiąs visas koridorius su kambariais ir ponais. Taip, girdi,— tuo jis galįs būti tikras,— be jokios abejonės, ir būtų atsitikę, jeigu tik tai būtų kaip nors įmanoma, nes ponų delikatumas esąs beribis. Nė vienas, sakysim, K. neišvarysiąs, nepasakysiąs net to, beje, savaime suprantamo dalyko, kad jis turįs eiti savo keliais; nė vienas to nepadarysiąs, nors visi, kol K. ten sukioją- sis, greičiausiai drebą iš susijaudinimo ir rytmetys, jų mėgstamiausias laikas, esąs jiems apkartintas. Užuot ėmęsi priemonių prieš K., jie, girdi, verčiau linkę kentėti, nors, tiesa, esą galima tikėtis, kad K. galų gale palengva irgi pamatysiąs tai, kas tiesiog badyte bado akis, ir, ponams kankinantis, pats irgi pajusiąs nepakeliamą kančią dėl to, kad taip šiurpiai nederamai, visiems matomas, stoviniuojąs rytmety koridoriuje. Tuščios viltys. Ponai nežiną, o gal dėl savo maloningumo ir atsainumo nenorį žinoti, kad esama ir nejautrių, kietų, jokios pagarbos nesuminkštinamų širdžių. Net naktinė kandis, vargšas padarėlis,— argi ji neieškanti tykaus kampelio dienai atėjus, ar nesiplojanti prie sienos, ar visų labiausiai netrokštanti pranykti ir nesisielojanti, kad negalinti to padaryti? O K., girdi, atsistojąs ten, kur esąs labiausiai matomas, pasiryžęs šitaip, jei tik tai būtų įmanoma, sukliudyti net dienai išaušti. Sukliudyti jis negalįs, bet, deja, galįs užvilkinti ir apsunkinti rytmetį. Argi nematęs, kaip buvo skirstomi dokumentai? Šito esą niekam nevalia matyti, išskyrus tiesioginius skirstymo dalyvius. To, girdi, savo pačių namuose nevalia matyti net šeimininkui su šeimininke.

Apie tai jie tiktai vieną kitą užuominą girdėję, sakysim, kad ir šiandien iš patarnautojų. Argi jis nepastebėjęs, kaip sunkiai dokumentų skirstymas vykęs, o juk kiekvienas ponas tarnaująs tiktai reikalui, niekados negalvojąs apie asmeninę naudą, todėl visomis jėgomis privaląs stengtis, kad dokumentų skirstymas, tasai svarbus pamatinis darbas, vyktų sparčiai, sklandžiai ir be kliuvinių? Ir argi K. iš tikrųjų nė mintis netoptelėjusi, jog pagrindinė visų sunkumų priežastis buvusi ta, kad skirstyti tekę kone prie uždarų durų, kad ponai, kurie, be abejo, tarpusavy būtų akimirksniu susitarę, negalėję tiesiogiai bendrauti savitarpy, o patarnautojų tarpininkavimas neišvengiamai užtrunkąs kone valandų valandas, niekados nepraeinąs be skundų, esąs nesibaigianti kančia ponams ir patarnautojams ir, ko gero, dar atsiliepsiąs žalingais padariniais ir vėlesniame darbe. O kodėl gi ponai negalėję bendrauti? Tai argi K. vis dar nesuprantąs? Nieko panašaus šeimininkė — o šeimininkas tatai savo ruožtu irgi patvirtino — dar, girdi, niekados neregėjusi, o juk jiems yra tekę matyti visokiausių užsispyrėlių. Tai, apie ką šiaip neišdrįstum nė prašnekti, jam reikią tiesiai sakyti, kitaip jisai nesuprantąs netgi būtiniausių dalykų. Ką gi, jeigu jau reikią, tebūsią pasakyta: dėl jo, tik dėl jo ir dėl jo vieno ponai negalėję išeiti iš kambarių, nes rytais, tiesiai iš miegų, jie esą pernelyg drovūs, pernelyg jautrūs, kad įstengtų pasirodyti svetimoms akims; nors ir būtų visiškai apsirengę, jie stačiai jaučiąsi pernelyg apsinuoginę, kad galėtų pasirodyti. Sunku esą pasakyti, ko jie taip gėdijąsi, galbūt tie amžini darbininkai gėdijąsi tik to, kad miegojo. Bet galbūt dar labiau negu pasirodyti ponai gėdijąsi pažvelgti į prašalaičius; jie nenorį, kad dabar, rytą, juos staiga ir be užuolankų, su visu natūraliu tikrumu užkluptų tai, su kuo jie sėkmingai susidorojo per naktines apklausas,— taip sunkiai jiems pakeliamų klientų reginys. Mat kaip tik šito jie negalį ištverti. Kas per žmogus turįs būti, kad šito nepaisytų? Ogi toks žmogus kaip K. Žmogus, kuris lyg užsimiegojęs su kvaišu abejingumu ignoruojąs viską, ir įstatymą, ir pačią paprasčiausią žmogišką atodairą, kuriam visai nerūpį, kad per jį dokumentų skirstymas darąsis mažne neįmanomas, kad jis kenkiąs geram namų vardui, ir kuris sukeliąs dar niekad nebūtą padėtį, kai ponai, įvaryti neviltin, pradedą patys gintis, kai jie, paprastam žmogui tiesiog neįsivaizduojamai ilgai tvardęsi, puolą prie skambučio ir šaukiąsi pagalbos, kuri nugintų šalin niekaip kitaip nesujaudinamą K.! Jie, ponai, šaukiąsi pagalbos! Argi šeimininkas su šeimininke ir visu savo personalu jau seniai nebūtų tekinomis atbėgę, jeigu tik būtų išdrįsę nekviesti, rytą, pasirodyti

ponams,— tegu ir tik tam, kad pagelbėję išsyk vėlei pradingtų? Drebėdami iš pasipiktinimo K. elgesiu, sielvartaudami, kad esą tokie bejėgiai, jie stovėję šičia, koridoriaus pradžioje, ir skambutis, kurio jie, tiesą sakant, niekados nesitikėję, buvęs jiems tikras išganymas. Ką gi, didžiausia blogybė jau praėjusi. Kad taip jiems būtų leista bent akies krašteliu dirstelti, kaip smagiai plušą nuo K. pagaliau išgelbėti ponai! Beje, pačiam K. dar niekas nepraėję, jam, be abejo, teksią atsakyti už tai, ką jis čia pridaręs.
Tuo metu jie pasiekė bendrąją salę; ne visai suprantama buvo, kodėl šeimininkas, šitaip širsdamas, vis dėlto atvedė K. čionai; galbūt jis vis dėlto suprato, jog K. toks pavargęs, kad kol kas niekaip neįstengs palikti smuklės. Nelaukdamas, kol bus pakviestas sėstis, K. išsyk smukte susmuko ant vienos statinės. Čia, tamsoje, jam buvo malonu. Didelėje salėje dabar tik viršum alaus čiaupų degė silpna elektros lempelė. Ir lauke dar buvo gūdi tamsa, rodėsi, kad ten pūga. Sėdėdamas čia, šilumoje, turėjai būti dėkingas ir tik žiūrėti, kad nebūtum išvytas. Šeimininkas su šeimininke tebestovėjo prieš jį, tarytum jis ir dabar dar būtų kėlęs kokį pavojų, tarytum, turint galvoje, kad juo visiškai neįmanoma pasitikėti, būtų buvę nevalia atmesti galimybės, kad jis, ūmai pašokęs, pamėgins vėl įsibrauti koridoriun. Be to, juodu ir patys, naktį išgąsdinti ir taip anksti atsikėlę, atrodė pavargę, ypač šeimininkė, vilkinti lyg šilkas šiugždančią, rudą, šiek tiek netvarkingai susagstytą ir surištą suknelę su plačiais padurkais,— ir iš kur ji tik tokią šitaip skubėdama ištraukė? — galvą lyg pakirstą laikė atrėmusi vyrui į petį, šluos- tinėjosi akis plonytėlaite nosine ir retsykiais vaikiškai piktomis akimis varstė K. Norėdamas nuraminti tą porą, K. pasakė, kad viskas, ką juodu dabar jam papasakojo, jam esą naujiena, kad jis, ir nežinodamas viso to, ilgiau vis tiek nebūtų pasilikęs koridoriuje, kur jam tikrai nebuvę kas veikia, kad jis tikrai nieko nenorėjęs kamuoti ir kad viskas nutikę tik dėl baisaus jo nuovargio. Jis dėkojąs už tai, kad juodu užbaigę tą nemalonią sceną, o jeigu būsiąs patrauktas atsakomybėn, tai nė kiek nesiginčysiąs, nes tik šitaip galįs visiems sukliudyti neteisingai aiškintis jo elgesį. Dėl tokio jo elgesio buvęs kaltas tik nuovargis, niekas daugiau. O tasai nuovargis iš to, kad jis dar nepripratęs prie alinamų apklausų. Juk esąs čia visai neseniai. Kai sukaupsiąs šiek tiek patirties, panašių dalykų niekados daugiau nebebūsią. Galbūt jis pernelyg rimtai žiūrįs į apklausas, tačiau tai juk tikriausiai ne yda. Jis turėjęs vieną po kitos ištverti dvi apklausas, pirmąją pas Biurgelį, o antrąją — pas Erlangerį, ir ypač pirmoji jį labai nukamavusi, o

antroji, tiesa, neilgai tetrukusi, Erlangeris tik paprašęs jį padaryti paslaugą, tačiau abi apklausos drauge jau viršijančios tai, ką jis vienu metu įstengiąs pakelti, galbūt jų ir kokiam kitam žmogui, sakysim, ponui šeimininkui, būtų per daug. Po antrosios apklausos jis, tiesą sakant, jau stačiai svirduliuodamas ėjęs. Buvęs tarytum apgirtęs; juk tuodu ponus regėjęs ir girdėjęs tik pirmą sykį, o turėjęs jiems dar ir atsakinėti. Viskas, kiek jam esą žinoma, klostęsi gana gerai, bet paskui nutikusi toji nelaimė, tačiau dėl jos, turint galvoje tai, kas pirmiau buvo, kažin ar esą galima jį kaltinti. Deja, tik Erlangeris ir Biurgelis perpratę jo būklę, juodu, žinoma, būtų juo pasirūpinę ir užkirtę kelią visoms vėlesnėms bėdoms, tačiau Erlangeris išsyk po apklausos turėjęs išeiti, matyt, išvažiavęs pilin, o Biurgelis, veikiausiai pailsęs nuo apklausos,— kaipgi tad K. galėjęs nepavargdamas ją ištverti? — užmigęs ir net dokumentų skirstymą pramiegojęs. Jeigu tik K. būtų pasitaikiusi panaši galimybė, jis būtų ja su džiaugsmu pasinaudojęs ir su mielu noru atsisakęs visų draudžiamų reginių, juo labiau kad iš tikrųjų jis juk nieko neįstengęs įžiūrėti, tad net patys jautriausi ponai būtų galėję nesidrovėdami jam rodytis.
Apklausų — ypač pas Erlangerį — paminėjimas ir pagarbi K. šneka apie ponus palankiai nuteikė šeimininką. Šis, rodėsi, buvo besutinkąs patenkinti K. prašymą leisti jam, pasidėjus kokią'lentą ant statinių, pamiegoti čia bent ligi prašvis; tačiau šeimininkė aiškiai priešinosi; tik dabar susizgribusi, kad jos suknelė netvarkinga, ir tuščiai ją čia vienur, čia kitur pešiodama, ji vis purtė galvą; panašu buvo, kad vėl prasideda senas jųdviejų ginčas apie namų tvarką. K., tokiam nuvargusiam, sutuoktinių pašnekesys pasidarė didžiai reikšmingas. Būti išvarytam iš čia jam rodėsi didesnė nelaimė nei visa, ką jis ligi šiol buvo patyręs. Nevalia buvo leisti, kad taip atsitiktų, net jeigu šeimininkas su šeimininke būtų susivieniję prieš jį. Susirietęs ant statinės, jis tykodamas tol žiūrėjo į juodu, kol šeimininkė, kurios nepaprastas jautrumas jau seniai buvo kritęs K. į akis, staiga žengtelėjo į šalį — greičiausiai ji su šeimininku kalbėjosi jau apie kitus reikalus — ir sušuko:
— Kaip jis į mane žiūri! Vyk jį galų gale lauk!
Tačiau K., naudodamasis proga ir dabar jau visai įsitikinęs, kad pasiliks, kone abejingai tarė:
— Aš ne į tave žiūriu, tik į tavo suknelę!
— Kodėl į mano suknelę? — susijaudinusi paklausė šeimininkė.
K. gūžtelėjo.

— Eime! — pasakė šeimininkė šeimininkui.— Juk tas valkata girtas. Tegu pamiegos čia ir išsiblaivys!
Ir ji dar paliepė Pepei, kuri, susivėlusi, nuvargusi, atsainiai laikydama šluotą, pašaukta išniro iš tamsos, pamesti K. kokią pagalvę.

Pabudęs K. iš pradžių pamanė, kad beveik nebus nė miegojęs; salėje, kaip ir anksčiau, buvo tuščia ir šilta, visas sienas gaubė tamsa, lempelė viršum alaus čiaupų užgesusi, už langų irgi naktis. Tačiau jam pasirąžius, pagalvei nukritus ant grindų, o lentai ir statinėms sugirgždėjus, išsyk atėjo Pepė, ir dabar jis sužinojo, kad jau vakaras, o jis išmiegojęs daugiau nei dvylika valandų. Šeimininkė dieną kelis kartus jo teiravusis, Gerštekeris, kuris rytą, kai K. kalbėjosi su šeimininke, laukęs jo čia, tamsoje, prie alaus bokalo, bet paskiau nebeišdrįsęs K. žadinti, sykį irgi, girdi, buvo atėjęs užmesti akį į K., o galų gale neva ir Fryda užsukusi ir valandžiukę pastovėjusi šalia K., tik ji veikiausiai ne dėl K. atėjusi, o norėjusi čia šį bei tą pasirengti, mat vakare vėlei pradedanti savo senąją tarnybą.
— Tu jai nebemielas? — paklausė Pepė, atnešusi kavos ir pyragaičių.
Tačiau paklausė jau nebe piktai kaip anksčiau, o liūdnai, sakytumei per praėjusį laiką būtų patyrusi pasaulio piktybę, prieš kurią visa sava piktybė nublanksta ir darosi beprasmiška; su K. ji kalbėjosi lyg su žmogum, kenčiančiu tą patį skausmą, o kai jis gurkštelėjo kavos, tarėsi pastebėjusi, kad kava jam nepakankamai saldi, tad nuskubėjusi atnešė pilną cukrinę. Tiesa, liūdesys jai nesutrukdė šiandien gal net smarkiau išsipuošti nei pereitą kartą; į plaukus buvo įsipynusi gausybę kilpelių ir raištelių, kaktoje ir smilkiniuose garbanėlės buvo kruopščiai paraitytos žnyplėmis, o ant kaklo turėjo grandinėlę, nukarusią gilion palaidinukės iškirptėn. Patenkintas, kad pagaliau bent sykį išsimiegojo ir gavo atsigerti geros kavos, K. kyštelėjo pirštus prie vienos kilpelės, mėgindamas ją atrišti, tačiau Pepė pavargusiu balsu tarė:
— Neliesk manęs.
Mergina atsisėdo greta K. ant statinės, ir jam visai nereikėjo nė klausti, kas per sielvartas ją taip slegiąs, Pepė pati išsyk pradėjo pasakotis, įsmeigusi sustingusį žvilgsnį į K. kavinuką, tarytum net pasakojant jai būtų reikalingas koks nors pašalinis dirgiklis, tarytum ji, net šnekėdama apie savo sielvartą, negalėtų jam visiškai atsidėti, nes tas sielvartas pranokstąs jos jėgas. Visų pirma K. sužinojo, kad jis pats esąs kalčiausias dėl Pepės negandos, tačiau ji, girdi, ant jo nepykstanti. Pasakodama mergina karštai linkčiojo galvą, kad K. negalėtų paprieštarauti. Iš pradžių jis išsivedęs Frydą iš baro ir šitaip davęs Pepei progą iškilti. Šiaip jau, girdi, neįmanoma nė sugalvoti, kas'dar būtų galėję paskatinti Frydą atsisakyti tarnybos, ji sėdėjusi bare lyg voras savajam tinkle, visur nutiesusi jai vienai žinomas gijas; prieš pačios Frydos valią ją iš ten iškrapštyti būtų buvę visai neįmanoma, tik meilė žemesnio luomo žmogui, taigi dalykas, nesuderinamas su jos padėtimi, galėjo ją iš tos vietos išvaryti. O Pepė? Ar ji kada nors ketinusi tą vietą užimti? Buvusi kambarinė, turėjusi nereikšmingą, mažai vilčių teikiančią tarnybą, apie puikią ateitį svajojusi kaip ir kiekviena mergina, svajoti juk sau neuždrausi, tačiau rimtai nemaniusi prasimušti, buvusi jau patenkinta tuo, kas pasiekta. Bet štai Fryda staiga dingusi iš baro, viskas įvykę taip staigiai, kad šeimininkas išsyk neturėjęs po ranka tinkamos pamainos, ėmęs žvalgytis, ir jo žvilgsnis nukrypęs į Pepę, kuri, tiesa, pasistengusi kristi jam į akis. Tuo metu ji mylėjusi K. taip, kaip dar nieko, girdi, nebuvusi mylėjus: juk mėnuo po mėnesio ji tupėjusi apačioje, savo mažutėje tamsioje kamarėlėje, jau susitaikiusi su mintimi, kad reikės ten niekieno nepastebėtai praleisti metų metus, galbūt, jeigu itin nesiseks, ir visą gyvenimą, ir šit staiga pasirodęs K., didvyris, merginų vaduotojas, atvėręs jai kelią aukštyn. Jis, tiesa, nieko apie ją nežinojęs, ne dėl jos taip padaręs, tačiau tai nė kiek nesumenkinę jos dėkingumo, priėmimo tarnybon išvakarėse — kad bus priimta, dar tikrai nežinojusi, tačiau tai vis dėlto buvę jau labai įtikėtina — ji, girdi, ištisas nakties valandas leisdavusi su juo kalbėdamasi, jam į ausį kuždėdama padėkos žodžius. O tai, kad K. užsikrovęs sau ant pečių kaip tik Frydos naštą, jos akyse buvę net dar didesnis žygdarbis; nesuvokiamo savęs išsižadėjimo ženklas buvęs tai, kad K., idant iškeltų Pepę, savo mylimąja padaręs Frydą — nedailią, senyvą, liesą merginą trumpučiais retais plaukais, be to, dar ir klastingą, amžinai turinčią kažin kokių paslapčių, matyt, susijusių su jos išvaizda; girdi, kai veido ir kūno menkystė nekelianti abejonių, reikalingos bent kokios kitokios paslaptys, kurių niekas negalįs patikrinti, sakysim, kad ir jos tariamasis ryšys su Klamu. Anuomet Pepei kilusios net tokios mintys: ar tai įmanomas daiktas, kad K. tikrai mylėtų Frydą, gal jis apsigavęs; o gal net

vien Frydą apgaudinėjąs, galbūt vienintelis visos šios istorijos padarinys būsiąs tik Pepės iškilimas, gal tuomet K. pastebėsiąs apsigavimą, nebenorėsiąs jo slėpti ir matysiąs jau nebe Frydą, o vieną Pepę, juk tai visai nebūtinai beprotiška Pepės fantazija, kaip mergina su mergina ji galinti su Fryda kuo puikiausiai varžytis, to niekas nenuneigsiąs, juk visų pirma tik Frydos padėtis ir gebėjimas apgaubti savo tarnybą ypatingu švitesiu šią akimirką apakinęs K. Todėl tad Pepė dabar ir svajojusi, kad K., jai gavus vietą bare, ateisiąs maldauti jos malonės, o ji tuomet galėsianti rinktis: arba atsiliepti į tą meldimą ir netekti vietos, arba atstumti jį ir dar aukščiau kilti. Ir ji nusprendusi, kad visko išsižadėsianti ir nužengsianti pas jį, ir išmokysianti jį tikrosios meilės, kurios iš Frydos jis niekados negalįs patirti ir kuri nepriklausoma nuo jokių garbingų postų pasaulyje. Bet paskui viskas kitaip išėję. Ir kas gi dėl to kaltas? Pirmiausia K., o paskui, žinia, ir Frydos suktumas. Pirmiausia K.; ko gi jis norįs, kas per keistas žmogus esąs? Ko jis siekiąs, kokie gi jau tie svarbūs dalykai, kuriems jis atsidedąs ir per kuriuos pamirštąs tai, kas visai šalia, kas visų geriausia, visų gražiausia? Pepė esanti auka, o viskas esą kvaila ir viskas žuvę; ir tas, girdi, kam užtektų jėgų užkurti ir sudeginti visą „Ponų smuklę“, bet iki pačių pamatų, kad nė ženklo neliktų, kaip popierius sudeginamas krosnyje,— tasai, girdi, šiandien būtų Pepės išrinktasis. Taigi Pepė stojusi už baro, prieš keturias dienas, kaip tik pietų metui priartėjus. Darbas čia nesąs lengvas, tas darbas tiesiog žudąs žmogų, tačiau ir pasiekti čia esą galima nemenkų dalykų. Pepė ir anksčiau negyvenusi tik su šia diena, nors ji nė drąsiausiose mintyse nesitaikiusi į tą vietą, tačiau pakankamai prisižiūrėjusi, žinojusi, kas tai per vieta, nebuvusi jai nepasirengusi. Nepasirengusi, girdi, tos vietos nė negali perimti, jau pirmomis valandomis jos netektum. Juo labiau jeigu pradėtum čia elgtis kaip kambarinė! Mat kambarinė, girdi, ilgainiui imanti jaustis visų palikta ir užmiršta; tai esąs beveik kaip kalnakasio darbas, bent jau sekretorių koridoriuje, tenai, girdi, išskyrus vieną kitą dieninį klientą, šmirinėjantį į vieną ir kitą pusę, nedrįstantį nė akių pakelti, kiaurą dieną neišvysi nė vieno žmogaus, nebent dvi tris kitas kambarines, o ir tos esančios panašiai suniurusios. Rytais apskritai nevalia išeiti iš kambario, tuo metu sekretoriai pageidaują būti vien tarp saviškių, valgį jiems iš virtuvės nešioją tarnai, kambarinės čia paprastai visai nesikišančios, ponams valgant, girdi, koridoriuje irgi nevalia rodytis. Tik tuomet, kai jie dirba, kambarinėms leidžiama kuopti — tik, žinoma, ne gyvenamus, o vien tuo metu kaip tik tuščius kambarius, ir dirbti jos privalančios

labai tyliai, kad netrukdytų ponų darbo. Bet kaipgi iškuopsi tyliai, jeigu ponai gyveną kambariuose po kelias dienas, be to, ir tarnai, nevalyvi galvijai, juose sukinėjusi, ir kambarys, į kurį galų gale įleidžiama kambarinė, atrodąs taip, kad, girdi, nė tvanas neįstengtų švariai jo išplauti. Nieko nepasakysi, aukšti tatai 0onai, tačiau turi smarkiai tvardyti šleikštulį, kad galėtum kuopti, kur jų būta. Juk kambarinėms darbo ne pernelyg daug, užtai tas darbas iš peties. Ir nė vieno gero žodžio, vien amžini priekaištai, o ypač skaudūs ir dažni — kad bekuopiant dokumentai pradingę. Iš tikrųjų niekas ne- pradingstą, kiekvienas popierėlis atiduodamas šeimininkui, tačiau dokumentai, žinia, dingstą, tik jau ne per kambarinių kaltę. O tada atvykstančios komisijos, ir merginos privalančios išeiti iš savojo kambario, ir komisijos rausiančios jų patalą, juk merginos turto neturinčios, visi jų daiktai telpą krepšy ant nugaros, bet komisijos vis tiek ieškančios valandų valandas. Žinoma, nieko nerandančios, kaipgi, girdi, dokumentai galį ten patekti? Ką merginoms su dokumentais veikti? Tačiau viskas baigiąsi vis tiek vien šeimininko perduodamais nusivylusios komisijos keiksmais ir grasinimais. Ir niekad nesą ramybės, nei dieną, nei naktį, triukšmas ligi pusiaunakčio ir triukšmas nuo ankstyvo ryto. Kad bent neprivalėtum tenai gyventi, bet juk privalai, mat tarpuos tarp valgymų nešioti iš virtuvės užsakomus užkandžius esąs kambarinių darbas, o ypač naktį. Amžinai tas ūmus kumščio smūgis į kambarinių duris, tas užsakymo diktavimas, tu leki žemyn į virtuvę, purtai iš miegų virėjų parankinius, dedi padėklą su užsakytais valgiais už savų durų, iš ten jį pasiimą tarnai,— kaip visa tai liūdna. Tačiau tai dar, girdi, ne blogiausias dalykas. Blogiausia, priešingai, kai nebūną užsakymų, kai gilų vidurnaktį, kada visi jau turėtų miegoti, o daugumas pagaliau iš tikrųjų miegą, kartais kas nors imą slankioti aplink kambarinių duris. Tuomet merginos lipančios iš savo lovų,— tos lovos viena ant kitos, juk ten visur labai maža vietos, visas merginų kambarys esąs ne kas kita kaip didžiulė skrynia su trim skyriais,— klausančios prie durų, klaupiančios ant žemės, puolančios viena kitai į glėbį iš baimės. O slan- kiotojas už durų visą laiką girdėti. Visoms būtų jau tikra laimė, jeigu jis pagaliau įžengtų vidun, bet nieko nenutinką, niekas vidun neįžengiąs. Ir juk reikią sau pasakyti, kad čia nebūtinai turįs grėsti pavojus, galbūt tas, kas vaikštinėjąs šen ir ten už durų, tiktai svarstąs, ar nereikėtų ko užsisakyti, o paskui vis tiek nepasiryžtąs. Gal čia tik tai, bet gal ir visai kas kita. Juk iš tikrųjų apie ponus visai
419 Dvidešim tas skyri us
nieko nežinai, beveik nesi jų regėjusi. Šiaip ar taip, merginos kambaryje tirpstančios iš baimės, o kai paskui už durų viskas pagaliau nuty- lą, jos, girdi, sėdinčios atsirėmusios į sieną ir neturinčios jėgų vėlei lipti į lovas. Toks gyvenimas vėlei laukiąs Pepės, dar šį vakarą ji turėsianti užimti savąją vietą merginų kambaryje. O kodėl? Per K. ir Fry- dą. Vėl teksią grįžti į tą gyvenimą, iš kurio ji vos vos ištrūkusi,— ištrūkusi, tiesa, su K. pagalba, tačiau ir didžiausiomis savo pastangomis. Mat toje tarnyboje merginos apsileidžiančios, net ir tos, kurios šiaip pačios rūpestingiausios. Ir kam gi joms puoštis? Niekas jų nemato, geriausiu atveju — virtuvės personalas; kuriai to pakanka, ta tegu sau puošiasi. O šiaip — visą laiką arba savo kambarėlyje, arba ponų kambariuose, į kuriuos net įžengti švariais drabužiais būtų lengvabūdiškas išlaidumas. Ir amžinai dirbtinėj šviesoj ir troškiam ore,— mat visąlaik šildoma,— ir, tiesą sakant, amžinai pavargusi. Vienintelę laisvą popietę savaitėje geriausiai, girdi, praleisi, jeigu, įsitaisiusi kokiam virtuvės užkabory, ramiai ir be baimės pamiegosi. Tad kam gi puoštis? Taigi merginos mažne pusnuogės vaikštančios. Ir staiga Pepė buvusi perkelta į barą, kur, norint įsitvirtinti, reikią elgtis tiesiog priešingai, kur visą laiką būni žmonių akyse, o tarp jų esama labai išpaikintų ir pastabių ponų, tad visuomet, girdi, privalai atrodyti kuo poniškiau, kuo patraukliau. Žodžiu, tai buvęs tikras posūkis. Ir Pepė galinti tvirtinti, kad niekur nesuklupusi. Dėl to, kaip viskas vėliau susiklostys, Pepė galvos nesukusi. Žinojusi, nė kiek neabejojusi, kad turinti gabumų, reikalingų tai vietai, ir dabar tebesanti tuo tikra, to įsitikinimo niekas neatimsiąs iš jos net šiandien, pralaimėjimo dieną. Sunku buvę tik gerai pasirodyti pačiu pirmuoju metu, nes ji buvusi vargšė kambarinė, be suknelių ir papuošalų, o ponai neturį kantrybės laukti, kolei tu pasikeisi, jie norį išsyk, be jokio perėjimo turėti deramą baro panelę, kitaip tuoj nusigręžią nuo tavęs. Galima, girdi, manyti, kad jų reikalavimai nesą labai dideli, jeigu jau Fryda įstengusi juos patenkinti. Tačiau tai netiesa. Pepė apie tai daug kartų galvojusi, juk ir su Fryda ji dažnokai susidurdavusi, o kurį laiką drauge net miegojusi. Nelengva esą Frydą permanyti, ir tą, kas ne itin atidus,— o kurie gi ponai itin atidūs? — ji išsyk suklaidinanti. Niekas geriau už pačią Frydą nežinąs, kaip apgailėtinai ji atrodanti, sakysim, pirmą sykį pamatęs, kaip ji plaukus išsipina, iš užuojautos, girdi, net rankom suploji, tokiai merginai, jei žiūrėtum teisybės, nevalia net kambarine būti; Fryda ir pati tatai žinanti, ne vieną naktį dėl to verkusi, glaudusis prie Pepės ir dėjusi Pepės plaukus sau prie galvos. Bet kai ji stojanti tarnybon, visos abejoPilis

nės pradingstančios, ji laikanti save visų gražiausia ir mokanti visus tuo deramai įtikinti. Ji pažįstanti žmones, tai ir esąs josios tikrasis menas. Ir apsukriai meluojanti ir apgaudinėjanti, kad žmonės neturėtų laiko geriau jos apžiūrėti. Žinoma, ilgainiui to nepakanką, žmonės juk turį akis, tad galų gale teisybę ir išvystų. Tačiau tą pat akimirką, kai pajuntanti tokį pavojų, Fryda jau turinti parengusi kokią kitą priemonę, pastaruoju metu, sakysim, savo ryšį su Klamu! Jos ryšys su Klamu! Jeigu netiki, juk gali patikrinti; nueik ir paklausk Klamą. Gudru, gudru. O jeigu tu, pavyzdžiui, nedrįstum su tokiu klausimu eiti pas Klamą, galbūt net ir su daug svarbesniais klausimais nebūtum pas jį įleistas, jeigu Klamas tau ir visai nepasiekiamas,— tik tau ir į tave panašiems, nes Fryda kada panorėjusi striksinti pas jį,— jeigu ir taip, tu vis tiek galįs jos šnekas patikrinti, tereikią tik palaukti! Klamas juk ilgai negalėsiąs kęsti tokių melagingų gandų, juk jam tikrai pašėlusiai rūpį, kas apie jį pasakojama bendrojoje salėje ir svečių kambariuose, visa tai jam be galo svarbu, ir jeigu tik būsią neteisybė, jis tuoj paneigsiąs.
Tačiau jis nieko nepaneigia; ką gi, tuomet nėra ko neigti, ir viskas — gryniausia teisybė. Pamatyti, tiesa, galima tik tiek, kad Fryda nešioja alų į Klamo kambarį ir grįžta iš ten su pinigais; o tai, ko nematyti, papasakoja Fryda, ir turi ja tikėti. O ji visai nė nepasakoja, negi ji išplepės tokias paslaptis; paslaptys pačios išsiplepa jos aplinkoje, ir tada, kai jos vis tiek jau išplepėtos, ji, žinia, nebesidrovi ir pati apie jas kalbėti, tačiau tik kukliai, nieko neteigdama, tik remdamasi tuo, kas ir šiaip visuotinai žinoma. Ir dar ne viskuo,— sakysim, apie tai, kad Klamas nuo to laiko, kai ji stojo dirbti bare, geriąs mažiau alaus negu anksčiau, nedaug mažiau, bet vis dėlto pastebimai mažiau, apie tai jinai nekalba, juk čia gali būti visokių priežasčių, gal tiesiog toks metas atėjo, kai alus Klamui pasidarė ne toks skanus, o gal jis net dėl Frydos alų pamiršta. Šiaip ar taip, kad ir kaip tai būtų įstabu, Fryda yra Klamo mylimoji. O kaipgi kiti gali irgi nesižavėti tuo, kas Klamą patenkina; šitaip tad Fryda, tau nė apsidairyti nespėjus, jau tapusi didžiausia gražuole, kaip tik tokia mergina, kokia reikalinga bare; jau net beveik pernelyg gražia, pernelyg galinga, jau jos mažne ir baras nebepatenkina. Ir tikrai — žmonėms regisi keista, kad ji vis dar bare; būti baro panele yra didelis dalykas, tokioje padėtyje ir ryšys su Klamu regisi labai įtikimas, bet jeigu jau baro panelė yra Klamo mylimoji, kodėl gi jis, ir dar taip ilgai, laiko ją bare? Kodėl nepakylėja dar aukščiau? Tūkstantį kartų gali žmonėms sakyti, kad čia nėra jokios prieštaros, kad Klamas turi

savų priežasčių taip elgtis arba kad staiga, galbūt jau ir pačiu artimiausiu metu, ims ir ateis Frydos išaukštinimas,— visa tai nedaro didelio poveikio; žmonės turi tam tikrų nusistatymų ir ilgainiui jokiom gudrybėm nesiduoda nuo jų atitraukiami. Juk niekas neabejojo, kad Fryda yra Klamo mylimoji, net tiems, kurie, matyt, žinojo, kad taip nėra, jau pabodo tuo abejoti. Velniai nematė, būk sau Klamo mylimoji, mąstė jie, bet jeigu jau esi, tai mes turim matyti ir kaip tu kyli. Tačiau nieko negalėjai pastebėti, o Fryda, kaip buvo, taip ir liko bare ir slapčiomis dar net labai džiaugėsi, kad liko. Tačiau žmonių pagarba ėmė mažėti, šito ji, žinoma, nepastebėti negalėjo, juk paprastai ji pastebi viską dar pirmiau, negu tas dalykas pasirodo. Tikrai gražiai, mielai merginai, sykį jau įsitvirtinusiai bare, jokių gudrybių nereikia; kol ji graži, tol bus baro panelė, nebent atsitiktinai nutiktų kokia ypatinga nelaimė. O tokia mergina kaip Fryda priversta visąlaik rūpintis, kad neprarastų vietos, žinoma, jai užtenka proto to neparodyti, veikiau ji tik aimanuoja ir keikia savo tarnybą. Tačiau slapčiomis nesiliauja tyrusi nuotaikas. Tad ir pamatė, kad žmonės pasidarė abejingi, Frydai pasirodžius, nebevertėjo nė akių kelti, net tarnai nebekreipė į ją dėmesio, jiems užteko proto domėtis Olga ir kitom panašiom merginom, iš šeimininko elgesio ji irgi pastebėjo, kad vis sunkiau laikyti save nepakeičiama, vis naujų istorijų apie Klamą irgi nebeįmanoma buvo sugalvoti, viskas turi savo ribas, tad vargšelė Fryda ryžosi žengti naują žingsnį. Kad taip kas nors būtų įstengęs perprasti jos gudrybę! Pepė nujautusi, bet, deja, neperpratusi. Fryda pasiryžo sukelti skandalą, ji, Klamo mylimoji, puls į glėbį pirmam pasitaikiusiam, gal net pačiam menkiausiam. Tai visus sujudins, apie tai bus ilgai kalbama ir pagaliau, pagaliau bus vėlei prisiminta, ką reiškia būti Klamo mylimąja, ką reiškia naujos meilės svaiguly atmesti tą garbę. Sunku buvo tik rasti vyrą, tinkamą tokiam gudriam žaidimui. Tas vyras negalėjo būti Frydos pažįstamas, net kuris nors iš tarnų, toks, ko gero, būtų tik išpūtęs akis ir nuėjęs savo keliais, o svarbiausia — nebūtų elgęsis pakankamai rimtai ir jokios iškalbos nebūtų užtekę paskleisti žiniai, kad Fryda buvusi jo užpulta, nepajėgusi nuo jo apsiginti ir užsimiršimo valandą jam nusileidusi. Tas vyras turėjo būti tegu ir visų menkiausias, bet vis dėlto toks, jog galima būtų įtikinti žmones, kad jis, nors nedailių, nerangių manierų, vis dėlto nieko daugiau negeidė, tiktai Frydos, ir nieko daugiau netroško kaip — dievulėliau tu mano! — Frydą vesti. Tačiau tas vyras, tegu ir prastuolis, dar menkesnis už tarną, daug menkesnis už tarną, vis dėlto turėjo

būti toks, kad dėl jo ne kiekvieną merginą galėtum išjuokti, kad ir kitai nuovokos nepraradusiai merginai jis galėtų pasirodyti kuo nors patrauklus. Ir kurgi tokį vyrą surasi? Kita mergina tikriausiai visą gyvenimą būtų jo veltui ieškojusi. Frydos laiminga lemtis atvedė jai prie baro matininką,— gal net kaip tik tą vakarą, kai šis planas jai pirmą sykį atėjo į galvą. Matininkas! Taigi, o ką gi Kf,sau manąs? Kas per ypatingi sumanymai sukąsi jo galvoje? Ar jis siekiąs kokių ypatingų dalykų? Geros tarnybos, apdovanojimo? Ar to siekiąs? Na, tuomet jam nuo pat pradžių reikėję kitaip elgtis. Juk jis — gyvas niekas, tiesiog graudu pažiūrėti, kokioje padėtyje jis atsidūręs. Jis — matininkas, gal tai ir šis tas, vadinasi, jis šio to mokęsis, bet jeigu nemoki savo mokslu pasinaudoti, tai vis tiek nieko iš to neišeiną. O jis dar keliąs pretenzijas, neturėdamas nė menkiausio užnugario, keliąs pretenzijas, tegu ir ne tiesmukai, bet matyti, kad jis keliąs pretenzijas, juk tai visus erziną. Ar jis bent žinąs, kad net kambarinei nepridera ilgėliau su juo šnekėtis. Ir su visom savo ypatingom pretenzijom jis patį pirmą vakarą įvirstąs į primityviausius spąstus. Argi jam ne gėda? Kuo jau toji Fryda jį taip papirkusi? Dabar juk galįs pasisakyti. Negi ta prakauli ir pageltusi vargeta tikrai galėjusi jam patikti? Ak, ne, juk jis nė nepažvelgęs į ją, ji tik pasisakiusi jam, kad esanti Klamo mylimoji, jam tai dar buvusi didelė naujiena, taip jis ir pražuvęs! O ji tada turėjusi keltis kitur, tada jai, žinoma, nebelikę vietos „Ponų smuklėje“. Pepė dar spėjusi ją pamatyti išsikraustymo rytą, visas personalas subėgęs, visiems juk buvę smalsu pažiūrėti. Ir josios galia buvusi dar tokia didelė, kad žmonės jos gailėjęsi; visi, net priešai, gailėjęsi jos; jau nuo pat pradžių pasirodę, kaip teisingai ji viską apskaičiavusi; pulti į tokio vyro glėbį visiems regėjosi nesuvokiamas daiktas, tikras likimo smūgis, mažosios virtuvės mergytės, be abejo, dievinančios kiekvieną baro panelę, stačiai alpo iš sielvarto. Netgi Pepė nejučiomis susigraudinusi, netgi ji neįstengusi visiškai apsisaugoti, nors, tiesą sakant, jos dėmesys krypęs kiton pusėn. Jai kritę į akis, kad Fryda anaiptol nelabai nusiminusi. Juk ją iš esmės buvo ištikusi didi nelaimė, ji ir dėjosi esanti labai nelaiminga, bet to nepakako, tuo vaidinimu ji neįstengė apgauti Pepės. Tad kas ją palaikė? Gal naujos meilės laimė? Na, apie tai nebuvę ko nė galvoti. O kas gi tada? Kas davė jai jėgų rodyti šaltokai malonią miną net Pepei, nors ši anuomet jau buvo laikoma josios įpėdine? Pepei anuomet nebuvę pakankamai laiko apie tai pamąstyti, ji turėjusi per daug darbo, ruošdamasi naujajai vietai. Į tą vietą jai, ko gero, už poros valandų reikėjo stoti, o ji dar neturėjusi

nei dailios šukuosenos, nei elegantiškos suknelės, nei poniškų apatinių, nei padorių batų. Visa tai reikėję įsitaisyti per kelias valandas; jeigu negalėjai tinkamai apsirengti, verčiau turėjai iš viso tos vietos atsisakyti, nes vis tiek, be jokios abejonės, per pirmąjį pusvalandį būtum jos netekusi. Na, iš dalies Pepei ir pavykę. Šukuosenoms ji turinti ypatingų gabumų, sykį net šeimininkė ją kvietusis šukuosenos daryti, ji, girdi, esanti apdovanota itin lengva ranka, tiesa, ir vešlūs jos plaukai labai klusnūs, dėstosi, kaip tik tau patinka. Ir dėl suknelės atsiradusi išeitis. Abi josios kolegės ištikimai ją parėmusios, joms ir garbė savotiška, kad būtent jų grupės mergina tapo baro panele, be to, Pepė, įgijusi galios, vėliau ir jas galėsianti šiek tiek proteguoti. Viena tų merginų jau nuo seno turėjo pasidėjusi brangaus audinio atraižą, tai buvo jos lobis, dažnai ji tą audinį girdamasi ir kitoms rodydavq, tikriausiai svajojo kada nors pati juo šauniai pasipuošti, o dabar, Pepei prireikus,— čia ji labai gražiai pasielgė,— paaukojo jį draugei. Ir abidvi su didžiausiu paslaugumu padėjo jai siūti, net jeigu sau būtų siuvusios, nebūtų įstengusios uoliau darbuotis. Tai buvęs netgi labai smagus, džiugus darbas. Visos trys sėdėjusios, kiekviena ant savo lovos, viena virš kitos, siuvusios ir dainavusios, ir padavinėjusios viena kitai gatavas dalis ir siuvimo reikmenis čia aukštyn, čia žemyn. Pagalvojus apie tai, Pepei vis skaudžiau spaudžią širdį, kad viskas buvo veltui ir kad ji grįžta pas drauges tuščiomis rankomis! Kokia nelaimė, kaip lengvabūdiškai užtraukta, ir kalčiausias čia esąs K.! Kaip anuomet jos visos’ gėrėjęsi suknele, ji, rodės, buvusi sėkmės laidas, o kai pačioje pabaigoje dar atsiradę vietos juostelei, pradingusios ir paskutinės abejonės. Ir argi ta suknelė tikrai nesanti graži? Dabar ji, girdi, jau aplamdyta ir šiek tiek dėmėta, mat Pepė neturinti kitos suknelės, tad tekę ją dieną naktį vilkėti, bet ir dabar dar, girdi, matyti, kokia ji graži, net prakeiktoji Barnabo mergiotė gražesnės negalėtų įsigyti. O kad ją dar panorėjusi gali suveržti ir atleisti, ir viršuj, ir apačioj, taigi kad, tegu ir viena, užtat tokia kaitaliojama — tatai jos ypatingas pranašumas ir, tiesą sakant, pačios Pepės išradimas. Žinau, Pepei ir nesunku siūti, bet ji tuo nesigirianti; juk jaunoms, sveikoms merginoms viskas tinka. Daug sunkiau buvę įsitaisyti apatinius ir batus, čia, iš teisybės, ir prasidėjusi nesėkmė. Ir čia kaip įmanydamos padėjusios draugės, bet jos ne kažin ką teįstengusios. Joms pavykę surinkti ir sulopyti tiktai šiurkštaus audinio apatinius, o vietoj aukštakulnių aulinukų Pepei tekę likti su šlepetėmis, kurias verčiau slėpti nei rodyti. Draugės guodusios Pepę: juk Frydos apdarai irgi nebuvę labai gražūs, o retsykiais ji šiam-

pinėjusi po užeigą tokia sutįsusi, kad svečiai pageidavę būti aptarnaujami verčiau ne jos, bet alaus pilstytojų. Taip tikrai buvę, tačiau Fryda ir galėjusi taip elgtis; ji jau, girdi, buvo pelniusi malonę ir pagarbą, kuomet tikra dama retsykiais pasirodanti ir nešvariais drabužiais, jos išvaizda būnanti tik dar patrauklesnė, tačiau tokia naujokė kaip Pepė? Be to, Fryda visai nė nemokėjusi dailiai rengtis, juk jinai jokio skonio neturinti; jeigu jau kieno nors oda gelsva, tegu tokia, girdi, sau ir būnanti, bet visai nereikėtų, kaip Fryda darė, vilkėti dar ir tokios šviesiai geltonos palaidinukės su gilia iškirpte, kad žmogui nuo to geltonumo net akyse imtų mirgėti. O jeigu apie tai ir nekalbėtume — Fryda juk pernelyg šykšti, kad dailiai rengtųsi; visą uždarbį ji, girdi, laikė suspaudusi, ir niekas nežinojęs kam. Tarnyboje jai pinigų nereikėję, ji versda- vusis melais ir suktybėm, tuo pavyzdžiu Pepė nenorėjusi ir negalėjusi sekti, tad visai suprantama, kad ji taip puošusis todėl, jog reikėję, juoba iš pradžių, padaryti visiems gerą įspūdį. Jeigu tik būtų galėjusi pasinaudoti didesniais ištekliais, ji būtų laimėjusi, jai nebūtų pakenkę nei Frydos gudrumas, nei K. paikystė. Juk viskas ir prasidėję kuo geriausiai. Žiupsnelį reikalingų įgūdžių ir žinių jau iš anksčiau turėjusi. Vos atsistojusi už baro, išsyk ten pritapusi. Jai darbuojantis, niekas Frydos nepasigedęs. Tik antrą dieną vienas kitas svečias pasiteiravęs, kurgi pradingusi Fryda. Pepė niekur nesuklydusi, šeimininkas buvęs patenkintas, pirmąją dieną iš baimės jis sukinėjęsis bendrojoje salėje, vėliau tik retsykiais teužeidavęs, o galų gale, kadangi kasoje nebuvę trūkumo,— vidutinės pajamos buvusios net truputėlį didesnės negu Frydos laikais,— ir viską palikęs Pepės nuožiūrai. Ji įvedusi naujovių. Fryda — ne iš uolumo, o iš šykštumo, iš valdžios troškimo, iš baimės, kad nereikėtų perleisti kam nors bent dalelę savo teisių,— pati, bent iš dalies, ypač tuomet, kai kas nors matydavę, ir tarnais rūpindavusis, o Pepė šį darbą visiškai pavedusi alaus pilstytojams, kurie jam daug labiau ir tinką. Dėl to daugiau laiko turėjusi ponų kambariams, svečiai būdavę greit aptarnaujami; vis dėlto ji dar įstengdavusi ir su kiekvienu persimesti bent keliais žodžiais, ne taip kaip Fryda, neva visą save tausojusi Klamui ir kiekvieną kito svečio žodį, kiekvieną mėginimą prisiartinti laikiusi Klamo įžeidimu. Tai, žinia, buvo gudrus sumanymas, nes, retsykiais kurį nors šiek tiek arčiau prisileidusi, ji, girdi, atrodydavo padariusi neregėtą malonę. O Pepė negalinti tokių gudrybių pakęsti, be to, pradžioje jos ir netinkamos. Pepė visiems buvusi maloni, ir visi jai tuo pačiu atsiteisdavę. Visi aiškiai džiaugėsi permaina; kuomet nusiplūkę ponai pagaliau randa valandėlę laiko pasėdėti prie alaus bokalo, vienas žodis, vienas žvilgsnis, vienas pečių gūžtelėjimas gali juos stačiai permainyti. Visų rankos taip uoliai stvarsčiusios Pepės garbanas, kad jai bent dešimtį sykių per dieną tekdavę tvarkytis šukuoseną, tų garbanų ir kaspinų pagundai neatsispiriąs niekas, net ir šiaip apie nieką negalvojus K. Taip pralėkusios jaudulio ir darbų kupinos, tačiau sėkmingos dienos. Kad jos, girdi, nebūtų pralėkusios taip greitai, kad jų būtų buvę nors kiek daugiau! Keturių dienų per maža, nors tu, girdi, taip stengtumeis, kad visai nusialintum, gal jau penktosios būtų pakakę, bet keturių buvę per maža. Pepė, tiesa, jau ir per keturias dienas įsigijusi gerbėjų ir bičiulių, galėjusi kliautis visų žvilgsniais, netgi žengdama per salę su alaus bokalais tiesiog skęsdavusi bičiulystės jūroje, vienas raštininkas, pavarde Bartmejeris, galvą per ją pametęs, padovanojęs jai šitą štai grandinėlę su pakabučiu, o pakabutin įdėjęs savo atvaizdą, nors tatai, žinia, buvęs jau įžūlus gestas; ir šis, ir tas nutikę, tačiau dienų buvę tik keturios, per keturias dienas, Pepei stengiantis, Frydą galinti būti beveik, tačiau vis dėlto ne visai pamiršta; bet ir taip ji būtų buvusi pamiršta, gal ir dar greičiau, jeigu, sukeldama didįjį skandalą, nebūtų iš anksto pasirūpinusi išlikti žmonių lūpose, šitaip ji pasidariusi žmonėms naujiena, tik iš smalsumo jiems norėjęsi vėlei ją pamatyti; tai, kas jiems jau, girdi, buvo iki gyvo kaulo įgrisę, šiaipjau visai neįdomaus K. pastangomis vėl pasidarė įdomu, Pepės jie dėl to, žinia, nebūtų išsižadėję, kol ji stovėjo priešais ir veikė juos pačiu savo buvimu, tačiau dauguma ponų esą senyvo amžiaus, jiems sunku keisti savo įpročius, kad ir kokie vykę būtų mainai, vis tiek reikią bent kelių dienų, kol jie priprantą prie naujos baro panelės, prieš pačių ponų valią reikią tam kelių dienų, gal tik penkių, tačiau keturių neužtenką, Pepė dar vis tiek, girdi, buvusi laikoma laikina pagalbininke. O paskui nutikusi galbūt visų didžiausia nelaimė: per tas keturias dienas Klamas nenusi- leidęs į svečių kambarį, nors pirmąsias dvi dienas buvęs kaime. Jeigu jis būtų atėjęs, tatai būtų buvęs lemiamas Pepės išmėginimas, beje, išmėginimas, kurio ji mažiausiai bijojusi, kuriuo veikiau džiaugusis. Ji, girdi,— nors, beje, tokių dalykų žodžiais esą geriau nė neliesti,— nebūtų pasidariusi Klamo mylimąja, nebūtų nė melagystėmis kitiems to įteigusi, tačiau būtų mokėjusi bent ne prasčiau už Frydą dailiai pastatyti alaus bokalą ant stalo, būtų mokėjusi ne taip įkyriai kaip Fryda, o gražiai pasisveikinti ir atsisveikinti, ir jeigu tik, girdi, Klamas apskritai ko nors ieškąs merginų akyse, Pepės akys tikrai būtų jį visiškai pasotinusios. Bet kodėl jis neatėjęs? Tai atsitiktinumas? Pepė anuo-

met irgi taip maniusi. Abi dienas laukusi jo kiekvieną akimirką, net ir naktį laukusi. Dabar jau Klamas ateis, be paliovos vis mąsčiusi ir bėginėjusi šen ir ten be jokios kitos priežasties, vien genama klaikaus nerimo ir troškimo, vos jam įėjus, pačiai pirmai jį pamatyti. Tas nepaliaujamas nusivylimas labai ją iškamavęs; galbūt ji dėl to nuveikusi ne tiek, kiek būtų galėjusi nuveikti. Kai tik turėdavusi valandžiukę laiko, sėlindavusi aukštyn, koridoriun, į kurį personalui griežtai draudžiama įžengti, priglusdavusi nišoje ir laukdavusi. Kad taip dabar Klamas imtų ir ateitų, mąsčiusi ji, kad taip galėčiau tą poną paimti iš kambario ir ant rankų nusinešti žemyn, į svečių kambarį. Po ta našta nesugniužčiau, kad ir kokia ji būtų sunki. Tačiau jis neatėjęs. Tame viršutiniame koridoriuje taip tylu, kad, tenai pačiam nebuvus, neįmanoma net įsivaizduoti. Ten taip tylu, kad ilgai nė ištverti neįmanoma, tyla genanti žmogų iš vietos. Bet vis tiek, dešimtį sykių išginta, Pepė vėl dešimtį sykių kopusi viršun. Juk tai buvę beprasmiška. Jeigu Klamas būtų norėjęs ateiti, būtų atėjęs, o jeigu būtų nenorėjęs, Pepė nebūtų jo išviliojusi, net jeigu būtų kone uždususi nišoje nuo širdies plakimo. Tai buvę beprasmiška, o jam neatėjus juk beveik viskas buvę beprasmiška. O jis neatėjęs. Šiandien Pepė žinanti, kodėl jis neatėjęs. Frydai, girdi, būtų buvusi smagi proga, jeigu ji būtų pamačiusi Pepę viršutinio koridoriaus nišoje, abiem rankom spaudžiančių sau širdį. Klamas neatėjęs žemyn dėl to, kad Fryda neleidusi taip atsitikti. Ne prašymais jinai tai pasiekusi, prašymai neprasiskverbiu iki Klamo. Tačiau ji, tasai voras, turinti ryšių, apie kuriuos niekas ir nieko nežinąs. Kai Pepė ką nors sakanti kokiam svečiui, tai sakanti atvirai, net kaimyninis stalelis galįs tatai girdėti. O Fryda neturinti ką pasakyti, ji dedanti alų ant stalo ir einanti sau; tik šiugždąs jos apatinis šilkinis sijonas, vienintelis daiktas, kuriam ji nešykštinti pinigų. O jeigu jau ką nors sakanti, tai ne atvirai, bet.taip šnibždanti, pasilenkusi prie svečio, kad žmonės prie kaimyninio stalelio ausis pastatą. Tai, ką ji sakanti, greičiausiai juk esą nereikšminga, bet vis dėlto ne visados, ji turinti pažinčių, vienas jų paremianti kitomis, ir nors dauguma jų nutruksiančios — kas gi imsis visą laiką rūpintis Fryda? — viena kita išsilaikanti. Tomis pažintimis dabar ji ir pradėjusi naudotis. K. davęs jai šią galimybę, užuot tupėjęs prie jos ir ją saugojęs, jis mažne ne- būnąs namie, bastąsis kažin kur, čia vienur, čia kitur turįs ką aptarti, viskam skiriąs dėmesio, tik ne Frydai, o galų gale, norėdamas duoti jai dar daugiau laisvės, persikpliąs iš „Tilto“ užeigos į tuščią mokyklą. Aišku, Pepė visų mažiausiai, girdi, linkusi priekaištauti K.

dėl to, kad jis neištvėręs su Fryda; su ja neįmanoma ištverti. Tačiau kodėl jis tuomet jos visai nepalikęs, kodėl vis pas ją grįždavęs, kam savo žygiais žadinęs įspūdį, kad kovojąs už ją? Juk atrodę, kad jis tik tada, kai prisilietęs prie Frydos, pamatęs tikrąją savo menkystę ir dabar siekiąs pasidaryti vertas Frydos, mėginąs kaip nors užsiropšti aukščiau, kad tik todėl laikinai atsižadąs Frydos artumos, idant vėliau galėtų netrikdomas atsigriebti už tuos praradimus. Tuo tarpu Fryda negaištanti laiko, sėdinti mokykloje, į kurią greičiausiai K. slapčiomis ir įtaisiusi, ir stebinti „Ponų smuklę“, stebinti K. Turinti po ranka puikiausius pasiuntinius, K. parankinius, kuriuos K. — stačiai neįmanoma patikėti, net ir pažįstant K. neįmanoma patikėti — visiškai perleidęs jai. Ji siuntinėjanti juodu pas savo senus bičiulius, primenanti apie save, aimanuojanti, kad ją laikąs įkalinęs toks žmogus kaip K., kurstanti visus prieš Pepę, žadanti greit pasirodyti, prašanti pagalbos, meldžianti nieko nepasakoti Klamui, kreiptai įtikinėjanti, neva Klamą reikią tausoti, todėl jo, girdi, nieku gyvu nevalia leisti į bendrąją salę. Tai, ką vieniems pateikianti kaip reikalą tausoti Klamą, šeimininkui vaizduojanti kaip savąją sėkmę, atkreipianti jo dėmesį, kad Klamas nebesilankąs. Ir kaip, girdi, jis galįs lankytis, jeigu apačioje patarnaujanti tiktai Pepė? Žinia, šeimininkas nekaltas, toji Pepė, šiaip ar taip, buvusi geriausia pamaina, kurią buvę įmanu rasti, tik jos nepakanką, nepakanką net kelioms dienoms. Apie visą tą Frydos veiklą K. nežinąs; jeigu nesibastąs po kaimą, tai, nieko nenutuokdamas, gulįs jai prie kojų, o ji skaičiuojanti valandas, skiriančias ją nuo baro. Be to, parankiniai ne vien pasiuntinių tarnybą einą, jie esą reikalingi ir K. pavydui kurstyti! Nuo vaikystės Fryda su parankiniais pažįstama, paslapčių vienas nuo kito jie tikrai nebeturį, tačiau K. matant dėl akių pradedą kits kito ilgėtis, ir K. iškyląs pavojus, kad tas ilgesys pavirsiąs didele meile. O K. darąs viską, ko tik Fryda geidžianti, net tai, kas visai prieštaringa, jis pradedąs pavyduliauti parankiniams, tačiau pakenčiąs, kad visi trys liktų drauge, o pats vienas leidžiąsis į klajones. Mažne atrodą, kad jis — trečias Frydos parankinis. O tuomet, girdi, Fryda, remdamasi savaisiais stebėjimais, ryžtasi kirsti didįjį smūgį: nuspren- džianti grįžti. Ir tikrai jau pats laikas, tiesiog įstabu, kaip Fryda, gudruolė, viską perprantanti ir viskuo pasinaudojanti; tas mokėjimas stebėti ir apsispręsti — nepakartojamas Frydos gabumas; jeigu, girdi, Pepė jį turėtų, josios gyvenimas visai kitaip būtų prabėgęs. Jeigu Fryda būtų dar dieną ar dvi ilgiau likusi mokykloje, Pepės, girdi,

būtų buvę nebeįmanoma išvaryti, ji būtų galutinai tapusi baro panele, visų mylima ir palaikoma, būtų užsidirbusi pakankamai pinigų ir galėjusi prašmatniai pasipildyti savo skurdžius apdarus, dar po dienos ar dviejų Klamo jokiomis intrigomis būtų nebepavykę neleisti į svečių kambarį, jis būtų atėjęs, išgėręs, pasijutęs maloniai ir buvęs didžiai patenkintas permaina, jeigu tik apskritai būtų pastebėjęs, kad Frydos nėra, dar po dienos ar dviejų Fryda su savo skandalu, savo pažintimis, parankiniais ir visu kuo būtų buvusi visiškai pamiršta, niekados nebebūtų iškilusi į paviršių. Tuomet gal ji būtų galėjusi juo tvirčiau laikytis įsikibusi K., gal būtų galėjusi iš tikrųjų jį pamilti, jeigu, girdi, tik apskritai tai įstengianti? Ne, ir to ji nebūtų galėjusi. Mat daugiau nei dienos ir K. nebereikią, kad ja pasibodėtų ir perprastų, kaip niekingai ji visaip jį apgaudinėjanti ir savo tariamu grožiu, ir tariama ištikimybe, o labiausiai — tariama Klamo meile; tik dienos, ne daugiau reikia, kad jis išvytų ją iš namų su visa nevalyva parankinių šutve; tik pamanyk, net K. daugiau laiko nebereikią. Ir čia, tarp tų dviejų pavojų, kai kapas jau stačiai pradėjęs vertis viršum jos galvos,— tik per savo paikumą K. palikęs jai dar paskutinį siaurutį takelį,— ji pasprunkanti,— to bemaž niekas nebesitikėjęs, tatai esą priešinga prigimčiai,— ir dabar, žiūrėk, jau ji išvijusi vis dar ją mylintį, vis dar ją persekiojantį K., o bičiulių ir parankinių spaudžiamam šeimininkui pasirodanti kaip gelbėtoja, dėl savo skandalo daug patrauklesnė negu anksčiau, įrodžiusi, kad jos geidžią ir menkiausi, ir patys didžiausi, tačiau kad menkuoju ji tik akimirką susižavėjusi, netrukus, kaip ir dera, jį atstūmusi ir vėl, kaip anksčiau, esanti nebepasiekiama nei jam, nei niekam; tiktai anksčiau, girdi, visu tuo abejota, o dabar tatai vėlei įrodyta. Taip ji sugrįžtanti, šeimininkas, šnairuodamas į Pepę — ar paaukoti ją, nors ir pateisinusią viltis? — dar dvejojąs, bet netrukus perkalbamas, pernelyg daug argumentų Frydos naudai, be to, ji juk vėl parsišauksianti Klamą į svečių kambarius. Štai čia mes dabar, vakare, ir sustoję. Pepė neketinanti laukti, kol Fryda ateisianti ir paversianti vietos perėmimą savo triumfu. Kasą jau perdavusi šeimininkei, galinti eiti savo keliais. Lovos skyrelis merginų kambaryje jai esąs jau prirengtas, ji eisianti ten ir, verkiančių draugių pasveikinta, nusiplėšianti nuo savęs suknelę, išsitrauksianti kaspinus iš kasų ir įgrūsianti kampan, ten viskas būsią gerai paslėpta ir tuščiai nepriminsią laikų, kuriuos privalu pamiršti. Tada pasiimsianti didžiulį kibirą ir šluotą, sukąsianti dantis ir kibsianti darban. Tačiau kol kas turinti dar viską papasakoti

K., nes jis be pagalbos ir dabar dar nebūtų visko perpratęs, o juk turįs aiškiai pamatyti, kaip šlykščiai su Pepe pasielgęs ir kokią nelaimingą ją padaręs. Žinia, ir jis pats čia buvęs tik piktnaudžiavimo auka.
Pepė baigė pasakoti. Atsikvėpdama nusibraukė kelias ašaras nuo akių ir skruostų ir, linguodama galva, ėmė paskui taip žiūrėti į K., lyg norėdama pasakyti, kad iš esmės čia kalbėti reikią visai ne apie josios nelaimę, ji mokėsianti ją ištverti ir nesanti reikalinga niekieno— juo labiau K. — pagalbos ar užuojautos, ji, nors dar jauna, jau pažįstanti gyvenimą, o josios nelaimė tas žinias tik patvirtinanti, tačiau kalbėti čia reikią apie K., jam, girdi, ji norėjusi akis atverti, maniusi, kad tai būtina ir dabar, kai visos jos viltys žlugusios.
— Kokia pašėlusi tavo fantazija, Pepe,— tarė K.— Juk visai netiesa, kad tu tik dabar visus tuos dalykus įžvelgei; tai juk ne kas kita kaip sapnai iš jūsų tamsaus, ankšto merginų kambario, ten visai derami, bet keistai atrodantys čia, erdvioje smuklės salėje. Tokias mintis puoselėdama negalėjai čia įsitvirtinti, tai juk savaime suprantama. Jau ir tavo suknelė ir šukuosena, kuriomis taip giriesi, tėra tos tamsos ir tų jūsų kambario lovų išdarai, ten, be abejo, labai gražūs; tačiau čia slapčiomis arba atvirai visi iš jų juokiasi. O ką gi tu dar pasakoji? Kad aš esąs piktnaudžiavimo ir apgaulės auka? Ne, mieloji Pepe, nė vienas iš mudviejų nesame piktnaudžiavimo ir apgaulės auka. Teisybė, kad Fryda mane šiuo metu yra palikusi arba, kaip tu kad sakai, pasprukusi su parankiniu, spindulėlį tiesos tu įžvelgi, ir tikrai yra didžiai neįtikima, kad ji dar taps mano žmona, tačiau visiška neteisybė, kad aš ja būčiau pasibodėjęs ar net jau kitą dieną išvijęs arba kad ji mane būtų taip apgaudinėjusi, kaip galbūt kita moteris apgaudinėja vyrą. Jūs, kambarinės, esate įpratusios šnipinėti pro rakto skylutę, taip ir atsiranda jūsų mąstysena, jūsų įgūdis iš vienos smulkmenos, kurią tikrai matote, spręsti apie visumą, o tokie sprendimai yra tiek pat įstabūs, kiek ir klaidingi. Šios mąstysenos padarinys, pavyzdžiui, yra tai, kad šiuo atveju aš žinau daug mažiau negu tu. Anaiptol neįstengiu taip tiksliai kaip tu paaiškinti, kodėl Fryda mane paliko. {tikimiausias paaiškinimas man regisi toji tavo irgi paliesta, tačiau nepanaudota mintis, kad aš ja per menkai rūpinausi. Deja, tai tiesa, aš ja per menkai rūpinausi, tačiau tam būta ypatingų priežasčių, tik apie jas čia nekalbėsime; būčiau laimingas, jeigu ji grįžtų, bet išsyk vėl pradėčiau per menkai ja rūpintis. Taip jau yra. Kol ji buvo su manim, aš vis leisdavausi į tavo išPilis

juoktuosius klaidžiojimus; dabar, jai pradingus, esu mažne visai dykas, pavargęs, trokštu vis labiau ir labiau dykinėti. Gal gali man ką nors patarti, Pepe?
— Galiu,— ūmai atkusdama ir stverdama K. už peties, tarė Pepė,— juk mudu abu apgauti, tad ir likim drauge. Eime žemyn pas merginas!
— Kol tu skundiesi, kad esi apgauta,— atsakė 'K.,— aš negaliu rasti su tavim bendros kalbos. Tu vis nori būti apgauta, nes ta mintis glosto tavo puikybę ir tave graudina. Tačiau teisybė yra ta, kad nesi tai vietai tinkama. O kad nesi jai tinkama, tas taip aišku, jog net aš, pasak tavęs, mažiau už visus nusimanąs žmogus, tatai gebu įžvelgti. Tu gera mergina, Pepe; tačiau nėra visai lengva tatai pamatyti, aš, sakysim, iš pradžių laikiau tave žiauria ir pasipūtusia, tačiau tu nesi tokia, tokią tave darė tik vieta, kuri mušė tave iš vėžių, kadangi nesi jai tinkama. Nesakau, kad toji vieta tau per aukšta; juk tai ne kažin kokia ypatinga vieta, galbūt ji, atidžiau pasižiūrėjus, šiek tiek garbingesnė nei tavo ankstesnė vieta, tačiau skirtumas apskritai nėra didelis, abi veikiau tokios panašios, kad jas net sumaišyti galėtum; ir netgi galėtum tvirtinti, kad kambarine geriau būti negu baro panele, nes ten visąlaik esi tarp sekretorių, o čia, nors ir gaudama teisę aptarnauti svečių kambariuos sekretorių viršininkus, vis dėlto privalai turėti reikalų ir su visai menkais žmogeliais, sakysim, su manim; juk man pagal įstatymą net nevalia būti kur nors kitur kaip tik bendrojoje salėje, tad negi galimybė bendrauti su manimi būtų jau tokia neapsakomai garbinga? Ką gi, tau taip atrodo, gal ir yra tau pagrindo taip manyti. Bet kaip tik todėl ir nesi tinkama. Tai tokia pat vieta kaip ir visos kitos, tačiau tau ji regisi kaip dangaus karalystė, todėl tu visko stveriesi perdėtai uoliai, puošiesi taip, kaip, tavo nuomone, angelai pasipuošę,— iš tikrųjų jie ne tokie,— drebi dėl vietos, jautiesi amžinai persekiojama, visus, kurie tik, tavo nuomone, gali tave paremti, mėgini palenkti savo pusėn perdėtu meilikavimu, tačiau šitaip juos tik trukdai ir atstumi, nes smuklėje jie ieško ramybės ir visai netrokšta, kad prie jų rūpesčių dar prisidėtų ir baro panelės rūpesčiai. Galimas daiktas, kad, Fry- dai išėjus, nė vienas iš aukštųjų svečių to įvykio nepastebėjo, bet šiandien jie apie jį jau žino ir tikrai pasigenda Frydos, nes Fryda, ko gero, visai kitaip tvarkėsi. Ar ji šiokia, ar tokia būtų buvusi, ar būtų branginus, ar ne savo vietą, tarnyboje ji buvo įgudusi, blaivi ir santūri, tu juk ir pati tatai pabrėži, nors, beje, neįstengei iš jos pasimokyti.

Ar kada nors atkreipei dėmesį į josios žvilgsnį? Tai buvo jau mažne visai ne baro panelės, tai buvo jau mažne šeimininkės žvilgsnis. Ji matė viską, o drauge ir kiekvieną skyrium, ir atskiram žmogui tekęs žvilgsnis dar buvo pakankamai stiprus, kad įstengtų jį pavergti. Didelė čia bėda, kad ji gal buvo liesoka ar senstelėjus, kad įmanu buvo įsivaizduoti ir švaresnius plaukus, visa tai smulkmenos, palyginti su tikrai jos turimomis savybėmis, ir žmogus, kurį tos ydos būtų trikdžiusios, šitaip būtų tiktai parodęs, kad neįstengia įžvelgti didesnių dalykų. Klamui šito, be abejo, negali prikišti, ir tavo netikėjimas, jog Klamas Frydą mylėjo, tėra neteisingas jaunos, nepatyrusios merginos požiūris. Klamas tau — ir visai pagrįstai — regisi nepasiekiamas, todėl tu manai, kad ir Fryda nebūtų galėjusi prie Klamo prieiti. Klysti. Aš čia pasikliaučiau vien Frydos žodžiais, net ir neturėdamas neabejotinų įrodymų. Nors ir kaip neįtikėtinai tas tau atrodo, nors ir kaip nesiderina su tuo, kaip tu supranti pasaulį ir valdininkiją, ir prakilnumą, ir moterų grožio poveikį, tai vis dėlto tiesa; kaip mudu štai sėdime greta vienas kito ir aš spaudžiu delnais tavo ranką, taip, matyt, sėdėjo greta vienas kito ir Klamas su Fryda, lyg tai būtų pats natūraliausias dalykas pasaulyje, ir jis savo valia leisdavosi, net skubėdavo žemyn, niekas, pametęs savo įprastą darbą, netykodavo jo koridoriuje, Klamas pats turėjo teiktis žemyn nusileisti, ir Frydos drabužių trūkumai, kurie tave būtų šiurpinę, jo nė truputėlio netrikdė. Tu nenori tikėti Fryda! Ir nesupranti, kad šitaip pati atsiskleidi, kad šitaip tiktai parodai, kokia esi nepatyrusi! Net žmogus, visai nieko nežinąs apie Frydos ryšį su Klamu, iš visos jos esybės turėtų suprasti, kad ją suformavęs asmuo didesnis už tave ir mane, ir už visus kaimo žmones, ir kad jos pašnekesiai labiau vykę už tuos juokus, kurie įprasti tarp svečių ir kelnerių ir kurie tau regisi esą viso gyvenimo tikslas. Bet aš neteisus. Tu juk ir pati puikiai matai Frydos geras savybes, jos pastabumą, ryžtingumą, įtaką žmonėms, tiktai, žinia, viską klaidingai aiškiniesi, manai, kad ji visados elgiasi savanaudiškai, siekdama pranašumo ir iš piktos valios, ar net kad naudojasi viskuo kaip ginklu prieš tave. Ne, Pepe, Fryda, net ir turėdama tokių strėlių, negalėtų jų iššauti, nes atstumas per mažas. Ji savanaudė? Veikiau galėtum pasakyti, kad ji, paaukodama tai, ką turėjo, ir tai, ko dar galėjo tikėtis, davė mudviem progą išmėginti jėgas aukštesniame poste, ir kad mudu ją nuvylėm ir stačiai verste privertėm vėlei šičia sugrįžti. Nežinau, ar tikrai taip yra, mano kaltė man irgi ne visai aiški, tačiau kai mėginu lyginti save su

tavim, man tokia mintis šmėkšteli, tarytum mudu abu pernelyg triukšmingai, pernelyg vaikiškai, pernelyg neišmaniai, verkdami, draskydamiesi ir timpčiodami būtume mėginę gauti tai, ką, pavyzdžiui, lengvai ir nepastebimai pasiektum Frydos ramumu, Fry- dos blaivumu,— taip kaip vaikai timpčioja staltiesę, tačiau nieko nelaimi, tiktai nuplėšia žemėn visas grožybes ir padaro jas amžinai nebepasiekiamas,— nežinau, ar tikrai taip yra, bet' žinau, kad čia viskas panašiau į teisybę negu tavo pasakojime.
— Ką gi,— tarė Pepė,— tu įsimylėjęs Frydą, nes ji nuo tavęs pabėgo; nesunku būti ją įsimylėjus, kai jos nebėra. Bet net jeigu ir būtų taip, kaip tu norėtum, net jeigu tu visur būtum teisus, net jei būtum teisus ir iš manęs šaipydamasis,— ko gi tu dabar nori? Fryda tave paliko, nei maniškis, nei taviškis aiškinimas neduoda vilties, kad ji grįš pas tave, o net jeigu grįžtų, tau kur nors reikia tą laiką pralaukti, lauke šalta, o tu neturi nei darbo, nei patalo, eime pas mus, mano draugės tau patiks, mes tave jaukiai įkurdinsim, tu mums padėsi darbuotis, juk tas darbas merginoms vienoms tikrai per sunkus, mums, merginoms, nereikės kliautis vien savo galva ir naktimis kęsti baimės. Eime pas mus! Mano draugės irgi Frydą pažįsta, tol pasakosim tau apie ją istorijas, kol tau net pakyrės. Eime gi! Turim ir Frydos nuotraukų, galėsim tau parodyti. Anuomet Fryda buvo dar net kuklesnė negu dabar, tu ją vos beatpažinsi, nebent iš akių, kurios jau ir anuomet visąlaik tykojo. Na kaip, eini?
— O ar galima? Juk dar vakar kilo baisus skandalas, kai buvau užkluptas jūsų koridoriuje.
— Užtat kad buvai užkluptas, o kai pas mus būsi, nebūsi užkluptas. Niekas apie tave nežinos, tik mes trys. Ak, kaip bus smagu. Gyvenimas ten man jau regisi kur kas pakenčiamesnis negu prieš valandėlę. Gal visai ne tiek daug ir prarasiu, pasitraukus iš čia. Žinai, mes ir trise nenuobodžiavom, kai gyvenimas kartus, turi jį pasisaldinti, o apkartintas jis mums buvo nuo jaunų dienų, ką gi, mes trys laikomės krūvoje, gyvenam taip gražiai, kaip tik ten įmanoma, ypač tau patiks Henrietė, o ir Emilija taip pat, aš jodviem apie tave jau pasakojau, tenai tokiom istorijom merginos nė tikėt nenori, tarytum už kambario durų nieko negalėtų nutikti, ten šilta ir ankšta, o mes dar spaudžiamės viena prie kitos; iš tikro, nors mes ir kartu laikomės, iš teisybės niekados viena kitai neįgrystam; priešingai, pagalvojus apie drauges, man beveik regisi, jog ir gerai, kad pas jas sugrįšiu: kodėl gi turėčiau daugiau už jas pasiekti? Juk mes kaip tik todėl ir

buvom artimos, kad kelias į ateitį visoms trims vienodai buvo užkirstas, tik aš vis dėlto prasiveržiau ir buvau nuo jų atskirta. Žinia, nepamiršau jų, ir pirmasis mano rūpestis buvo, kaip čia kuo nors joms pagelbėjus; mano pačios padėtis buvo dar netvirta — nė nežinojau, kokia ji netvirta,— o aš jau mėginau sušnekti su šeimininku apie Henrietę ir Emiliją. Dėl Henrietės šeimininkas nebuvo visai neperkalbamas, tačiau dėl Emilijos, kuri vyresnė už mudvi, maždaug Frydos amžiaus, nedavė man jokios vilties. Bet tik pamanyk, jos visai nenori iš ten ištrūkti, jos žino, kad gyvena tenai varganą gyvenimą, tačiau gerosios bičiulės su tuo jau susitaikiusios, man regis, jog ir ašaras atsisveikindamos jos liejo daugiausia iš liūdesio, kad aš turiu palikti bendrąjį mūsų kambarį ir eiti į šaltį,— ten mums visas pasaulis už kambario sienų atrodo šaltas,— kad turėsiu didelėse, nepažįstamose menėse plūktis su dideliais, nepažįstamais žmonėmis, ir vien tam, kad prastumčiau šiaip taip gyvenimą, nors man juk sekėsi gyventi ir ligi šiol, kol visos trys drauge vertėmės. Ko gero, jos nė nenustebs man dabar sugrįžus, ir tik pataikaudamos trupučiuką paverks ir pasisielos dėl manosios lemties. Bet paskui pamatys tave ir supras, jog gerai buvo, kad turėjau išeiti. Bus laimingos, kad dabar mes turėsim vyrą, pagalbininką ir gynėją, ir žavėsis neatsižavės tuo, kad viskas turi likti paslapty ir kad toji paslaptis mus dar tvirčiau laikys surišusi negu ligi šiol. Eime, prašau tave, eime pas mus! Juk tau nieko nereikia įsipareigoti, tu nebūsi amžinai pririštas prie mūsų kambario, kaip mes kad esame. Jeigu paskui, atėjus pavasariui, susirasi kokį kitą prieglobstį ir tau pas mus nebepatiks, galėsi juk išeiti; tiktai, žinia, paslaptį ir tada turėsi laikyti ir mūsų neišduoti, kitaip toji valanda mums būtų jau paskutinė „Ponų smuklėje“, o šiaip, be abejo, kol gyvensi pas mus, irgi turėsi būti atsargus, nesirodyti ten, kur mums atrodys pavojinga, ir apskritai klausyti mūsų patarimų; štai ir viskas, kas tave saistys, tie dalykai tau juk turės rūpėti taip pat kaip ir mums, o šiaip būsi visai laisvas, darbas, kurį tau skir- sim, nebus sunkus, dėl to gali nesibijoti. Na, tai eini?
— Kiek laiko mums liko dar ligi pavasario? — paklausė K.
— Ligi pavasario? — pakartojo Pepė.— Žiema pas mus ilga, labai ilga ir monotoniška žiema. Tačiau dėl to mes ten, apačioje, neaimanuojam, nuo žiemos mes apsisaugojusios. Ką gi, ateina laikas ir pavasariui su vasara, ir kiekvienas jų, matyt, trunka, kiek jam pridera; tačiau dabar, atmintyje, pavasaris ir vasara regisi tokie trumpi, tarytum jie truktų ne ką ilgiau nei dvi dienas ir tarytum net

tomis dienomis, net ir pačią gražiausią dieną, vis tiek retsykiais pasnigtų.
Urnai atsivėrė durys. Pepė krūptelėjo, mintyse ji buvo pernelyg nutolusi nuo bendrosios salės, tačiau atėjo ne Fryda, bet šeimininkė. Ji dėjosi nustebusi, kad K. dar tebesąs čia. K. atsiprašydamas pasakė, kad laukęs šeimininkės, o drauge padėkojo už tai, kad jam buvę leista čia pernakvoti. Šeimininkė nesuprato, kodėl K. jos laukęs. K. atsakė, kad jam pasirodę, jog šeimininkė dar norėjusi su juo pasikalbėti, jis prašąs atleisti, jeigu apsirikęs, beje, dabar jam jau esąs metas eiti, pernelyg seniai jis palikęs be priežiūros mokyklą, kur tarnaująs sargu, dėl visko, girdi, buvęs kaltas vakarykštis kvietimas, tokiems reikalams jo patirtis esanti dar per menka, daugiau, be abejo, niekados tai nepasikartosią, poniai šeimininkei jis niekados nebe- pridarysiąs tokių nemalonumų kaip vakar. Ir K. nusilenkė atsisveikindamas. Šeimininkė žvelgė į jį tokiomis akimis, lyg būtų sapnavusi. Tas žvilgsnis ir sulaikė K. ilgiau, negu jis pats būtų norėjęs. Dabar ji dar net trupučiuką šyptelėjo, ir tik nustebęs K. veidas ją, sakytumei, pažadino; atrodė, lyg ji būtų laukusi atsako į savo šypsnį, ir pabudusi tik dabar, kai jo nesulaukė.
— Jei neklystu, vakar tu buvai toks įžūlus, kad išdrįsai kažką pasakyti apie mano suknelę?
K. neįstengė prisiminti.
— Neprisimeni? Kaip ir dera, esi ne tik įžūlus, bet ir bailys.
K. atsiprašė už savo vakarykštį nuovargį, girdi, galimas daiktas,
kad vakar jis ko nors priplepėjęs, šiaip ar taip, prisiminti niekaip negalįs. O ir ką gi jis galėjęs pasakyti apie ponios šeimininkės apdarus? Kad jie tokie gražūs, kokių jis dar niekad neregėjęs. Bent jau neregėjęs nė vienos šeimininkės, triūsiančios su tokiais apdarais.
— Užteks tų užuominų! — skubiai tarė šeimininkė. — Nenoriu daugiau iš tavęs nė žodžio girdėti apie apdarus. Nėra ko tau rūpintis mano apdarais. Draudžiu tau tai visam laikui.
K. nusilenkė ir žengė durų linkui.
— Ką gi turėtų reikšti,— sušuko jam įkandin šeimininkė,— kad tu nesi regėjęs nė vienos šeimininkės, triūsiančios su tokiais apdarais? Ką reiškia tokios beprasmiškos užuominos? Juk tai visai beprasmiška. Ką nori tuo pasakyti?
K. atsigręžė ir paprašė šeimininkę nesijaudinti. Žinoma, jo žodžiai buvę beprasmiški. Juk jis nieko ir neišmanąs apie apdarus. Jo padėtyje kiekvienas nesulopytas ir švarus apdaras atrodąs kaip brangenybė. Jis, girdi, tik nustebęs, kai išvydęs ponią šeimininkę ten, koridoriuje, naktį, tarp visų tų pusnuogių vyrų, su tokia gražia vakarine suknele, tik tiek.
— Na, pagaliau,— tarė šeimininkė,— pagaliau tu, regis, vis dėlto būsi prisiminęs savo vakarykštę užuominą. O dabar ją papildei dar naujom nesąmonėm. Tikra teisybė, kad apie apdarus nieko neišmanai. Bet tada malonėk — kuo rimčiausiai tave prašau — ir nespręsti, kokie apdarai yra brangenybė, arba kokia vakarinė suknelė netinkama ir panašiai... Apskritai,— čia atrodė, lyg šeimininkę būtų šiurpas nukrėtęs,— tau nėra ko apžiūrinėti mano apdarų, girdi?
O kai K. tylomis jau vėlei buvo benusigręžiąs, ji paklausė:
— Iš kurgi tu taip nusimanai apie apdarus?
K. gūžtelėjo, jis, girdi, visai nenusimanąs.
— Nenusimanai,— tarė šeimininkė.— Tai ir nesiskelbk nusimanąs. Eime kontoron, aš tau kai ką parodysiu, tuomet, tikėkimės, tavo įžūlumas visam laikui išgaruos.
Ji žengė pirma pro duris; Pcpė šoko prie K., dėdamiesi, kad K. dar turįs sumokėti, juodu vikriai susitarė, tai buvo lengva, mat K. orientavosi kieme, kurio vartai vedė į šoninę gatvę, greta tų vartų buvo dar maži varteliai, Pepė pasakė maždaug už valandos stovėsianti prie jų ir atversianti juos, K. triskart pasibeldus.
Privati šeimininkų kontora buvo priešais bendrąją salę, reikėjo tik priemenę pereiti, šeimininkė jau stovėjo šviesioje kontoroje ir nekantraudama žvelgė į K. Tačiau pasitaikė dar vienas kliuvinys. Pasirodė, kad priemenėje laukė Gerštekeris, norėjęs pasikalbėti su K. Nelengva buvo juo atsikratyti, šeimininkė irgi atėjo į pagalbą — išbarė Gerštekerį už įkyrumą.
— Kurgi tu? Kurgi? — pasigirdo dar Gerštekerio riksmas, kai durys jau užsivėrė; jo žodžiai šlykščiai susipynė su atodūsiais ir kosuliu.
Kambarys buvo mažas ir per daug prikūrentas. Prie išilginių sienų stovėjo pultas ir geležinė kasa, prie skersinių — spinta ir otomane. Daugiausia vietos užėmė spinta, kambaryje buvo labai ankšta ne tik todėl, kad ji dengė visą skersinę sieną, bet ir dėl jos gilumo; norėdamas tą spintą visai atverti, turėjai atstumti net trejas duris. Šeimininkė mostelėjo K. sėstis ant otomanės, o pati atsisėdo į sukamą krėslą prie pulto.
— Ar tu nė siuvėjo amato nesi mokęsis? — paklausė šeimininkė.
— Ne, niekados,— atsakė K.

— Tai kas gi tu?
— Matininkas.
— O ką tai reiškia?
K. ėmė aiškinti, nuo to aiškinimo šeimininkė pradėjo žiovauti.
— Tu nesakai teisybės. Kodėl nesakai teisybės?
— Ir tu jos nesakai.
— Aš? Vėl pradedi darytis įžūlus? O jeigu ir nesakau — argi privalau tau duoti apyskaitą? Ir kurgi aš nesakau teisybės?
— Esi ne vien šeimininkė, kaip dediesi.
— Tik pažiūrėk! Tai bent atradimas! O kas gi aš tuomet? Tavo įžūlumas jau tikrai per kraštus liejasi.
— Nežinau, kas tu šiaip esi. Tik matau, kad esi šeimininkė, bet vis dėlto dėvi apdarus, kurie šeimininkei netinka ir kurių nė šiaip, kiek žinau, niekas čia, kaime,* nedėvi.
— Šit pagaliau ir prašnekom apie svarbiausią dalyką. Juk tu neįstengi ištylėti, gal tu ir neįžūlus, gal esi tik panašus į vaiką, kuris, žinodamas kokią nors paikystę, niekaip nesiduoda priverčiamas ją nutylėti. Nagi kalbėk! Kuo tie apdarai tokie ypatingi?
— Tu supyksi, jeigu pasakysiu.
— Ne, aš tik pasijuoksiu, juk tai tebus vien kūdikio paistalai. Tai kokie tie apdarai?
— Kad reikalauji, pasakysiu. Ką gi, jie iš gero audinio, gana prabangūs, tačiau pasenę, perkrauti, daug sykių perdarinėti, nusidėvėję, jie nedera nei tavo amžiui, nei stotui, nei padėčiai. Jie man išsyk krito į akis, vos pirmą kartą tave pamačius, maždaug prieš savaitę, čia, priemenėje.
— Šit kaip! Pasenę, perkrauti ir dar kažin kokie? O iš kurgi tu taip gerai žinai?
— Matau juk, tokiems dalykams nereikia mokslo.
— Matai, ir viskas. Tau niekur nereikia teirautis, iš karto žinai, ko reikalauja mada. Žiūrėk dar, pasidarysi man stačiai nepamainomas, nes dailūs apdarai, žinia, yra mano silpnybė. O ką pasakysi sužinojęs, kad šita spinta pilna apdarų?
Šeimininkė atstūmė duris, per visą spintos plotį pasirodė kimšte viena prie kitos sukimštos suknelės, daugiausiai tamsios, pilkos, rudos, juodos, visos rūpestingai sukabintos ir suklostytos.
— Štai mano suknelės, visos pasenusios, perkrautos, kaip tau regisi. Tačiau čia tik tos suknelės, kurioms nebebuvo vietos viršuj,

mano kambaryje, ten aš turiu dar dvi pilnas spintas, dvi spintas beveik tokio didumo kaip ši. Stebiesi?
— Ne, aš kažko panašaus ir tikėjausi; juk sakiau, kad tu ne vien šeimininkė, kad sieki kažko kitko.
— Aš siekiu tiktai gražiai rengtis, o tu esi arba kvailys, arba kūdikis, arba labai blogas, pavojingas žmogus. Dabar jau eik sau, eik!
K. buvo jau priemenėje ir Gerštekeris vėlei laikė jį pastvėręs už rankovės, kai šeimininkė jam įkandin dar šūktelėjo:
— Rytoj gausiu naują suknelę, galbūt liepsiu tave pašaukti.




